identifier,missing_parts,case_type,case_number,jurisdiction,creator,judgment_date,relation,procedures,seat_location,references,publisher,issue_date,modified,summary,description
ECLI:NL:RVS:2014:400,none,Uitspraak,201302256/1/A4,Bestuursrecht,Raad van State,2014-02-12 00:00:00,none,Tussenuitspraak bestuurlijke lus,'s-Gravenhage,Wet bodembescherming|Wet bodembescherming 29|Wet bodembescherming 37|Circulaire bodemsanering 2009,Raad voor de Rechtspraak,2014-02-12 00:00:00,2018-09-03 13:21:09,Bij besluit van 29 januari 2013 heeft het college vastgesteld dat ter plaatse van de Lelielaan 2 te Veghel sprake is van drie gevallen van ernstige bodemverontreiniging waarvan voor geval 2 en 3 spoedige sanering noodzakelijk is.,"201302256/1/A4.|Datum uitspraak: 12 februari 2014|AFDELING|BESTUURSRECHTSPRAAK|Tussenuitspraak met toepassing van artikel 8:51d van de Algemene wet bestuursrecht (hierna: de Awb) in het geding tussen:|de besloten vennootschap met beperkte aansprakelijkheid Jumbo Supermarkten B.V. en [appellante A] gevestigd te [plaats] (hierna tezamen en in enkelvoud: Jumbo),|appellanten,|en|het college van gedeputeerde staten van Noord-Brabant,|verweerder.|Procesverloop|Bij besluit van 29 januari 2013 heeft het college vastgesteld dat ter plaatse van de Lelielaan 2 te Veghel sprake is van drie gevallen van ernstige bodemverontreiniging waarvan voor geval 2 en 3 spoedige sanering noodzakelijk is.|Tegen dit besluit heeft Jumbo beroep ingesteld.|Het college heeft een verweerschrift ingediend.|De Stichting Advisering Bestuursrechtspraak voor Milieu en Ruimtelijke Ordening heeft desverzocht een deskundigenbericht uitgebracht.|Jumbo heeft haar zienswijze daarop naar voren gebracht.|De Afdeling heeft de zaak ter zitting behandeld op 27 november 2013, waar Jumbo, vertegenwoordigd door mr. K.W.H. Albert, advocaat te Boxtel, ir. A.J.P. Kemmeren en mr. C.P.W. Saes, en het college, vertegenwoordigd door A.H.P. Bosmans en ing. G.L.J. van Meurs, zijn verschenen.|Overwegingen|1. Ingevolge artikel 8:51d van de Awb, voor zover hier van belang, kan de Afdeling het bestuursorgaan opdragen een gebrek in het bestreden besluit te herstellen of te laten herstellen.|2. Ingevolge artikel 29, eerste lid, van de Wet bodembescherming stellen gedeputeerde staten naar aanleiding van een nader onderzoek in een beschikking vast of sprake is van een geval van ernstige verontreiniging.|Ingevolge artikel 37, eerste lid, stellen gedeputeerde staten in een beschikking als bedoeld in artikel 29, eerste lid, waarbij zij vaststellen dat sprake is van een geval van ernstige verontreiniging, tevens vast of het huidige dan wel voorgenomen gebruik van de bodem of de mogelijke verspreiding van de verontreiniging leiden tot zodanige risico's voor mens, plant of dier dat spoedige sanering noodzakelijk is.|Ingevolge artikel 1 wordt onder geval van verontreiniging verstaan: geval van verontreiniging of dreigende verontreiniging dat betrekking heeft op grondgebieden die vanwege die verontreiniging, de oorzaak of de gevolgen daarvan in technische, organisatorische en ruimtelijke zin met elkaar samenhangen.|Zoals de Afdeling eerder heeft overwogen is technische samenhang aanwezig als de verontreinigingen zijn veroorzaakt als gevolg van een zelfde productieproces, installatie of mechanisme. Van organisatorische samenhang is sprake wanneer de oorzaak of de gevolgen van de verontreinigingen niet gescheiden kunnen worden in verschillende organisatorische eenheden. Van een ruimtelijke samenhang is sprake, indien de verontreinigingen in aan elkaar grenzende of in elkaars nabijheid gelegen grondgebieden voorkomen (uitspraak van 24 februari 2010 in zaak nr. 200904883/1/M2).|3. Geval 2 betreft een verontreiniging van de grond en het grondwater met vluchtige gechloreerde koolwaterstoffen (hierna: VOCI). De grondverontreiniging bestaat uit drie verontreinigingsvlekken op de percelen 555/1823/550, 1278/555/1823/1619 en 1824. De grondwaterverontreiniging betreft één verontreinigingsvlek ter plaatse van onder meer de hiervoor genoemde percelen. Geval 3 betreft een verontreiniging van de grond en het grondwater met vluchtige aromatische koolwaterstoffen (hierna: BTEXN). Aan het bestreden besluit ligt het door Verhoeven Milieutechniek B.V. opgestelde bodemrapport ‘Actualiserend en nader bodemonderzoek, Lelielaan 2 te Veghel’ van 28 juni 2012 (hierna: het rapport van 28 juni 2012) ten grondslag. Uit dit rapport blijkt dat ter plaatse van het perceel 555 een chemische wasserij in bedrijf is geweest, dat ter plaatse van het perceel 1619 de voormalige bedrijfswoning van de chemische wasserij is gelegen en het perceel 1824 in het verleden ook in eigendom van de eigenaar van de chemische wasserij was.|4. Jumbo voert aan dat geval 2 niet is aan te merken als één geval van verontreiniging. Volgens haar dienen de grondverontreinigingen ter plaatse van de percelen 1278/555/1823/1619 en 1824 aangemerkt te worden als twee aparte gevallen van verontreiniging. Zij stelt zich hiertoe op het standpunt dat tussen de grondverontreinigingen met VOCI ter plaatse van de percelen 1278/555/1823/1619 en 1824 en de grondverontreiniging met VOCI ter plaatse van de percelen 555/1823/550 en de grondwaterverontreiniging met VOCI geen technische, organisatorische en ruimtelijke samenhang bestaat. Daarbij acht Jumbo van belang dat een separate aanpak mogelijk is van de grondverontreinigingen ter plaatse van de percelen 1278/555/1823/1619 en 1824, dat deze grondverontreinigingen van verschillende aard en oorsprong zijn in vergelijking met de overige verontreinigingen en mogelijk sprake is van losliggende pluimen. Jumbo wijst er in dit verband op dat tijdens een bezoek van de opsteller van het deskundigenbericht, de bewoonster van de voormalige bedrijfswoning heeft opgemerkt dat in het verleden op het perceel 1823 een houtzagerij gevestigd was. Deze bevond zich volgens de bewoonster tussen de chemische wasserij en de voormalige bedrijfswoning. Volgens Jumbo heeft raadpleging van het Bodemloket van de provincie Noord-Brabant deze informatie bevestigd. Wanneer van de mogelijkheid uit wordt gegaan dat deze houtzagerij bedrijfsmatig PER heeft gebruikt bestaat tussen de grondverontreiniging op de percelen 1278/555/1823/1619 en de overige aangetroffen verontreinigingen met VOCI in ieder geval geen organisatorische samenhang, aldus Jumbo.|4.1. Het college stelt zich op het standpunt dat geval 2 is aan te merken als één geval van verontreiniging in de zin van de Wet bodembescherming, omdat technische, organisatorische en ruimtelijke samenhang bestaat tussen de verontreinigingen met VOCI.|4.2. Ook het deskundigenbericht gaat ervan uit dat er technische, organisatorische en ruimtelijke samenhang bestaat tussen de verontreinigingen met VOCI. Volgens het deskundigenbericht bestaat er - kort weergegeven - technische en organisatorische samenhang, omdat de verontreinigingen zijn terug te leiden tot de chemische wasserij en ruimtelijke samenhang omdat de verontreinigingen zijn gelegen op aan elkaar grenzende percelen. Volgens het deskundigenbericht is niet exact bekend hoe de verontreinigingen met VOCI ter plaatse van de voormalige bedrijfswoning en op het perceel 1824 tot stand zijn gekomen. In het deskundigenbericht wordt ervan uitgegaan dat op deze plaatsen vermoedelijk met dezelfde stoffen is gewerkt en gemorst als bij de chemische wasserij. Ook zou volgens het deskundigenbericht een lekkage bij de riolering een oorzaak kunnen zijn van de verontreinigingen.|4.3. Jumbo heeft met de enkele opmerking dat in het verleden tussen de chemische wasserij en de voormalige bedrijfswoning een houtzagerij was gevestigd niet aannemelijk gemaakt dat anders dan waarvan in het deskundigenbericht is uitgegaan, de grondverontreiniging met VOCI ter plaatse van de percelen 1278/555/1823/1619 niet is terug te leiden tot de chemische wasserij. Ook wat betreft de grondverontreiniging met VOCI ter plaatse van het perceel 1824 heeft Jumbo dit niet aannemelijk gemaakt. Gelet hierop en het gegeven dat de verontreinigingen met VOCI zijn gelegen op aan elkaar grenzende percelen is er geen aanleiding voor het oordeel dat het college er ten onrechte van is uitgegaan dat technische, organisatorische en ruimtelijke samenhang bestaat tussen de grondverontreinigingen met VOCI ter plaatse van de percelen 1278/555/1823/1619 en 1824 en de overige verontreinigingen met VOCI. Dat de verontreinigingen separaat van elkaar aangepakt kunnen worden en dat mogelijk sprake is van losliggende pluimen betekent niet dat in dit geval deze samenhang niet bestaat. Het college is er daarom terecht van uitgegaan dat de grondverontreinigingen en grondwaterverontreiniging met VOCI zijn aan te merken als één geval van verontreiniging in de zin van de Wet bodembescherming.|De beroepsgrond faalt.|5. Jumbo voert aan dat spoedige sanering van de gevallen 2 en 3 niet noodzakelijk is. Jumbo stelt zich hiertoe onder meer op het standpunt dat een verspreidingsrisico, zonder dat daarbij de risico’s voor mens, plant of dier zijn vastgesteld, geen reden is om te oordelen dat spoedige sanering noodzakelijk is.|5.1. Het college heeft voor de beoordeling of spoedige sanering noodzakelijk is de Circulaire bodemsanering 2009 van het Ministerie van Volkshuisvesting, Ruimtelijke Ordening en Milieubeheer (hierna: de Circulaire) toegepast. In de Circulaire worden onder meer de volgende richtlijnen gegeven omtrent de vaststelling van de noodzaak tot spoedige sanering.|Er zijn onaanvaardbare risico's voor de mens indien bij het huidige of voorgenomen gebruik van de locatie een situatie bestaat waarbij chronische of acute negatieve gezondheidseffecten kunnen optreden.|Er zijn onaanvaardbare risico's voor het ecosysteem indien bij het huidige of voorgenomen gebruik van de locatie de biodiversiteit kan worden aangetast, kringloopfuncties kunnen worden verstoord of bio accumulatie en doorvergiftiging kunnen plaatsvinden.|Er zijn onaanvaardbare risico's van verspreiding van verontreiniging wanneer het gebruik van de bodem door mens of ecosysteem wordt bedreigd door verspreiding van verontreiniging in het grondwater waardoor kwetsbare objecten hinder ondervinden of wanneer het een onbeheersbare situatie betreft.|Een onbeheersbare situatie is volgens bijlage 2 bij de Circulaire onder meer aan de orde indien de verspreiding heeft geleid tot een grote grondwaterverontreiniging en de verspreiding nog steeds plaats vindt. Dit is het geval indien ten gevolge van verspreiding van de verontreiniging in het grondwater het bodemvolume, dat wordt ingesloten door de interventiewaarde contour in het grondwater, groter is dan 6.000 m³. De aanname daarbij is dat indien de verontreiniging is veroorzaakt in het verleden, voor 1987, en inmiddels is uitgegroeid tot een verontreiniging in het grondwater met een omvang groter dan 6.000 m³ er nog altijd verspreiding van de verontreiniging zal plaatsvinden. Daarentegen heeft een grondwaterverontreiniging die in tenminste twintig jaar een interventiewaarde contour heeft die kleiner is dan 6.000 m³ bodemvolume zich in geringe mate verspreid. Een dergelijke grondwaterverontreiniging behoeft volgens de Circulaire niet met spoed gesaneerd te worden zolang er geen andere risico’s zijn.|5.2. Het college gaat er in het bestreden besluit van uit dat sanering van geval 2 vanwege de verspreidingsrisico’s spoedeisend is. Het college heeft zich hierbij gebaseerd op het rapport van 28 juni 2012 waarin is opgemerkt dat de totale omvang van de grondwaterverontreiniging met VOCI circa 1.800.000 m3 betreft. Daarnaast gaat het college ervan uit dat sanering van geval 3 vanwege de samenloop met geval 2 ook spoedeisend is.|5.3. In het bestreden besluit is niet gemotiveerd waarom de verspreidingsrisico’s van de gevallen 2 en 3 leiden tot zodanige risico’s voor mens, plant of dier dat spoedige sanering als bedoeld in artikel 37, eerste lid, van de Wet bodembescherming noodzakelijk is. Het bestreden besluit is in zoverre in strijd met artikel 3:46 van de Awb onvoldoende deugdelijk gemotiveerd. Vergelijk de uitspraak van de Afdeling van 14 augustus 2013 in zaak nr. 201208891/1/A4.|De beroepsgrond slaagt.|5.4. De Afdeling ziet in het belang van een spoedige beëindiging van het geschil aanleiding het college op de voet van artikel 8:51d van de Awb op te dragen het gebrek in het bestreden besluit binnen de hierna te noemen termijn te herstellen.|5.5. Het college dient vast te stellen of in dit geval het huidige dan wel voorgenomen gebruik van de bodem of de mogelijke verspreiding van de verontreinigingen leidt tot zodanige risico’s voor mens, plant of dier dat spoedige sanering van de gevallen 2 en 3 noodzakelijk is. Op basis van deze vaststelling dient de motivering van het bestreden besluit aangevuld te worden of dient zo nodig het besluit op dit punt te worden gewijzigd dan wel in plaats daarvan een ander besluit te worden genomen. Indien een wijzigingsbesluit of een nieuw besluit wordt genomen waarbij wordt vastgesteld dat spoedige sanering van geval 2 en/of 3 niet noodzakelijk is, dient het college bij de voorbereiding van dat besluit toepassing te geven aan afdeling 3.4 van de Awb. Indien een wijzigingsbesluit of een nieuw besluit wordt genomen, dient dit op de wettelijk voorgeschreven wijze bekend te worden gemaakt en medegedeeld.|6. Hetgeen Jumbo voor het overige aanvoert over de spoedeisendheid van sanering van de gevallen 2 en 3, het bepalen van de exacte omvang van de interventiewaardecontour, het saneringstijdstip en de ongelijkheid ten opzichte van de andere eigenaren van verontreinigde percelen, behoeft alleen bespreking indien na herstel van het gebrek wordt vastgesteld dat er zodanige risico’s voor mens, plant of dier zijn dat spoedige sanering noodzakelijk is. Indien dat het geval is, zal in de einduitspraak over deze gronden worden beslist.|7. Voorts zal in de einduitspraak worden beslist over de proceskosten en vergoeding van het betaalde griffierecht.|Beslissing|De Afdeling bestuursrechtspraak van de Raad van State:|draagt het college van gedeputeerde staten van Noord-Brabant op om binnen 18 weken na de verzending van deze tussenuitspraak:|1. met inachtneming van het gestelde in r.o. 5.5 het besluit van 29 januari 2013 te herstellen door dat besluit alsnog toereikend te motiveren, of zo nodig dat besluit te wijzigen dan wel in plaats daarvan een ander besluit te nemen;|2. de Afdeling de uitkomst mede te delen.|Aldus vastgesteld door mr. N.S.J. Koeman, voorzitter, en mr. R. Uylenburg en mr. D.J.C. van den Broek, leden, in tegenwoordigheid van mr. A.H. Schoppers, ambtenaar van staat.|w.g. Koeman w.g. Schoppers|voorzitter ambtenaar van staat|Uitgesproken in het openbaar op 12 februari 2014|578."
ECLI:NL:GHDHA:2016:1982,none,Uitspraak,200.191.168/01,Civiel recht,Gerechtshof Den Haag,2016-06-21 00:00:00,none,Hoger beroep kort geding,'s-Gravenhage,none,Raad voor de Rechtspraak,2016-07-07 00:00:00,2021-02-20 10:19:03,Kort geding. Lijfsdwang/gijzeling ter zake van niet nakoming verplichting tot betaling van kinderalimentatie. Criterium. Betalingsonmacht niet gebleken: geen onderbouwing financiële positie. Hoge prioriteit kinderalimentatie.,"GERECHTSHOF DEN HAAG|Afdeling Civiel recht|Zaaknummer			: 200.191.168/01|Zaak- rolnummer rechtbank	: C/09/506668/ KG ZA 16/286|arrest van 21 juni 2016|inzake|[de man] ,|wonende te [woonplaats] ,|appellant,|hierna te noemen: de man,|advocaat: mr. J.M. Wigman te Den Haag,|tegen|[de vrouw] ,|wonende te [woonplaats] ,|geïntimeerde,|hierna te noemen: de vrouw,|advocaat: mr. R. Tamourt te Heerenveen.|Het geding|Bij exploot van 4 mei 2016 is de man in hoger beroep gekomen van het vonnis 13 april 2016 van de voorzieningenrechter van de rechtbank Den Haag.|Voor de loop van het geding in eerste aanleg verwijst het hof naar hetgeen de voorzieningenrechter daaromtrent in het bestreden vonnis heeft vermeld.|De man heeft in de dagvaarding in hoger beroep zijn grieven geformuleerd.|De vrouw heeft bij memorie van antwoord de grieven weersproken.|Partijen hebben hun procesdossier overgelegd en hebben arrest gevraagd.|Beoordeling van het hoger beroep|Algemeen|1. Voor zover tegen de feiten geen grief is gericht, gaat het hof uit van de feiten zoals deze in het bestreden vonnis zijn vastgesteld.|2. Door de man is gevorderd: te vernietigen het vonnis van de rechtbank Den Haag van 13 april 2016 en opnieuw rechtdoende, de verzoeken van de vrouw niet-ontvankelijk te verklaren althans af te wijzen.|3. Gezien de onderlinge samenhang van de grieven zal het hof de grieven gezamenlijk bespreken.|Gijzeling|4. Het hof overweegt als volgt. In r.o. 4.1 heeft de rechtbank overwogen: “Vooropgesteld wordt dat een rechterlijke uitspraak, in dit geval strekkende tot vaststelling van kinderalimentatie, dient te worden nagekomen. Niet kan worden geduld dat de alimentatieplichtige zich daaraan ten koste van de kinderen zou kunnen onttrekken. Het executiemiddel lijfsdwang strekt ertoe druk uit te oefenen op de alimentatieplichtige, zodat deze zijn verplichtingen nakomt. Het is echter een zeer ingrijpend middel, omdat de alimentatieplichtige daarmee zijn persoonlijke vrijheid wordt ontnomen. Toepassing daarvan komt slechts aan de orde als aannemelijk is dat toepassing van een ander dwangmiddel onvoldoende uitkomst zal bieden, tenzij in casu de man aannemelijk maakt dat hij niet in staat is om aan zijn verplichtingen te voldoen. Daarnaast moet het belang van in casu de vrouw toepassing van lijfsdwang rechtvaardigen.”. Naar het oordeel van het hof heeft de rechtbank bij het toepassen van het dwangmiddel gijzeling het juiste criterium geformuleerd.|5. Door de man is in zijn grieven onder meer het navolgende naar voren gebracht:|hij is niet in staat om de achterstallige en de huidige kinderalimentatie te voldoen, hetgeen hij door middel van een bodemprocedure zal moeten aantonen;|de man constateert voorts dat de vrouw op geen enkele wijze inzicht heeft gegeven in haar financiële situatie;|hoe de voorzieningenrechter - anders dan in het vonnis van 18 maart 2015 -  nu wel kan komen tot de conclusie dat de vrouw  voldoende belang heeft, terwijl zij werkelijk helemaal niets over haar financiële situatie heeft aangetoond, is een raadsel;|met haar inkomen verhoogd met het kindgebondenbudget kan de vrouw geacht worden te kunnen voorzien in de primaire levensbehoefte van de minderjarige;|het feit dat hij nog geen wijzigingsverzoek heeft ingediend laat onverlet dat hij al jaren geen althans onvoldoende draagkrachtruimte heeft;|de man heeft geen vermogen.|6. Door de vrouw is onder meer het navolgende naar voren gebracht:|de achterstand met betrekking tot de kinderalimentatie bedraagt tot 15 februari 2016 € 13.604,36;|tijdens de mondelinge behandeling in eerste aanleg van de onderhavige zaak is door de man gesteld dat het hem ontbreekt aan motivatie om de kinderalimentatie te betalen omdat de vrouw het contact tussen de kinderen en de man blokkeert;|vooralsnog dient ervan uit te worden gegaan dat de man de opgelegde kinderalimentatie kan voldoen;|in het onderhavige hoger beroep heeft de man geen enkel stuk ingediend om zijn standpunt te onderbouwen;|het enkel bloot stellen dat de man onvoldoende draagkrachtruimte heeft zonder enige onderbouwing dient door het hof te worden gepasseerd;|voorts heeft de man tot op heden geen enkel inzicht gegeven in zijn inkomsten;|de vastgestelde kinderalimentatie is nog steeds noodzakelijk om in de primaire levensbehoefte van de kinderen te voorzien;|het standpunt van de man dat de vrouw bewust heeft nagelaten inzicht in haar inkomen te verstrekken is volstrekt onjuist;|het is juist de man die stelselmatig weigert zijn inkomensgegevens kenbaar te maken;|tot op heden heeft de man geen procedure tot wijziging van de kinderalimentatie gestart.|Betalingsonmacht of betalingsonwil?|7. Zoals het hof hiervoor heeft overwogen heeft de rechtbank het juiste criterium geformuleerd met betrekking tot de toepassing van het dwangmiddel gijzeling. Naar het oordeel van het hof heeft de man in zijn grieven geen nieuwe feiten gesteld die een ander licht op de zaak  doen schijnen. De man geeft geen enkele onderbouwing van zijn financiële positie. Ook geeft de man geen deugdelijke verklaring waarom hij tot op heden nog steeds geen  verzoekschrift heeft ingediend tot wijziging van de kinderalimentatie.  Maatschappelijk gezien wordt aan het betalen van kinderalimentatie een zeer hoge prioriteit gegeven, kinderen zijn voor hun levensonderhoud in beginsel afhankelijk van hun ouders. Uit de aangifte IB 2014 van de vrouw volgt dat zij een inkomen heeft van slechts € 12.906,-. Gezien dit beperkte inkomen heeft de vrouw voor het levensonderhoud van de kinderen behoefte aan een bijdrage van de man. Het feit dat de vrouw over enige spaarsaldi beschikt doet daaraan niet af. Het hof is derhalve van oordeel dat de rechtbank op goede gronden de gijzeling heeft bevolen en maakt de gronden van de rechtbank tot de zijne.|Proceskosten|8. De vrouw verzoekt het hof de man te veroordelen in de kosten van deze procedure. Gezien de wijze waarop de man procedeert acht het hof het redelijk en billijk dat de man in de kosten van het hoger beroep wordt veroordeeld.|Beslissing|Het hof:|bekrachtigt het vonnis van 13 april 2016 van de voorzieningenrechter van de rechtbank Den Haag tussen de partijen gewezen;|veroordeelt de man in de kosten van het hoger beroep, tot aan deze uitspraak begroot op € 1.208,- en als volgt gespecificeerd:|griffiegeld € 314,-;|advocaatkosten € 894,-;|wijst af hetgeen meer of anders is verzocht.|Dit arrest is gewezen door mrs. A.N. Labohm, A.H.N. Stollenwerck en C.M. Warnaar is uitgesproken ter openbare terechtzitting van 21 juni 2016 in aanwezigheid van de griffier."
ECLI:NL:RBZLY:2007:BA8355,none,Uitspraak,356268 HA 07-218,Civiel recht,Rechtbank Zwolle-Lelystad,2007-06-27 00:00:00,none,Eerste aanleg - enkelvoudig,none,none,Raad voor de Rechtspraak,2013-04-05 00:00:00,2018-03-11 17:07:09,"kantonzaak, arbeidsrecht. Ontbindingsverzoek werkgeefster toegewezen ondanks beroep van werknemer op vrijheid van godsdienst en vrijheid van meningsuiting.","RECHTBANK ZWOLLE – LELYSTAD|sector kanton - locatie Lelystad|zaaknummer   : 356268 HA 07-218|datum	: 27 juni 2007|Beschikking op een verzoek tot ontbinding van de arbeidsovereenkomst|de stichting|STICHTING HET FLEVOZIEKENHUIS,|gevestigd te Almere,|verzoekende partij, hierna te noemen Flevoziekenhuis,|gemachtigde mr. G.M. Gerdes, advocaat te Utrecht,|tegen|[VERWERENDE PARTIJ],|wonende te [woonplaats],|verwerende partij,|gemachtigde C.A. van Koot, werkzaam bij Pol-Ops HRM Support & Mediation te Soest.|Het verloop van de procedure|De kantonrechter heeft kennisgenomen van:|-     het verzoekschrift, met producties,|-	het verweerschrift, met producties,|-	producties van de zijde van Flevoziekenhuis.|Er heeft op 13 juni 2007 een mondelinge behandeling van het verzoek plaatsgevonden.|Verschenen zijn:|- Flevoziekenhuis bij monde van [A], clustermanager, en [F], personeelsfunctionaris, bijgestaan door mr. Gerdes;|- [verwerende partij], bijgestaan door de heer Koot.|Het geschil|Het geschil betreft de vraag of de arbeidsovereenkomst tussen partijen moet worden ontbonden en zo ja, of aan die ontbinding een vergoeding moet worden verbonden.|De beoordeling|1.|Voor zover voor het oordeel in deze zaak van belang, staat tussen partijen als gesteld en erkend dan wel niet (voldoende) betwist, mede op grond van de overgelegde en in zoverre niet bestreden bescheiden, het volgende vast.|1.1|[verwerende partij], thans [X] jaar oud, is sedert [datum] in dienst van Flevoziekenhuis in de functie van verpleegkundige. Het salaris van [verwerende partij] bedraagt exclusief vakantietoeslag € 2.602,00 bruto per maand. De gemiddeld door [verwerende partij] verdiende onregelmatigheidstoeslag bedraagt € 538,30 bruto per maand.|[verwerende partij] geeft verpleegkundige zorg aan patiënten met een cardiale aandoening danwel aandoeningen aan luchtwegen of longen.|1.2|[verwerende partij] is belijdend Christen. De Bijbel is voor hem een heilig en tot navolging verplichtend boek en de daarin opgenomen bepalingen bindend. Dat geldt ook voor de opdracht om het goede nieuws dat de Bijbel brengt aan iedereen te vertellen. [verwerende partij] acht zich aan deze opdracht gebonden. Pas als blijkt dat mensen niet geïnteresseerd zijn kan en moet hij zijn boodschap aan hen staken.|1.3|Het Flevoziekenhuis is een ziekenhuis op algemene grondslag en niet georiënteerd op een bepaalde geloofsgrondslag. Bij het verlenen van de zorg aan patiënten staat de holistische mensvisie voorop. Uitgangspunt daarbij is dat een patiënt die zich geestelijk goed voelt eerder zal genezen en er daarom ook rekening moet worden gehouden met het geestelijk welzijn van de patiënt.|1.4|De Nationale Beroepscode van verpleegkundigen en Verzorgenden (hierna: de Beroepscode) houdt onder meer in dat de belangen van de zorgvrager centraal moeten worden gesteld, dat de zorgverlening zoveel mogelijk wordt afgestemd op de behoeften, waarden en normen, culturele en levensbeschouwelijke opvattingen van de zorgvrager en dat de zorgverlener zich bewust is  van een mogelijk verschil tussen de eigen waarden en normen en die van de zorgvrager. Ook schrijft de Beroepscode voor dat de verpleegkundige/verzorgende in de relatie met de zorgvrager de professionele grenzen in acht neemt, de privacy van de zorgvrager respecteert en in acht neemt en geen misbruikmaakt van een afhankelijke positie van de zorgvrager.|1.5|Op 19 mei 2004 heeft [A], Clustermanager beschouwende specialismen, met [verwerende partij] gesproken naar aanleiding van een tweetal klachten van patiënten. De klachten betroffen tegen hen gemaakte religieus getinte opmerkingen door [verwerende partij].|[verwerende partij] heeft in dat gesprek erkend dat hij tijdens zijn dienst ongevraagd met een patiënte, wiens ouders tot zijn kerk behoorden, heeft gesproken over het gebruik van een bij de vrouw geplaatst spiraaltje in relatie met zijn christelijke geloofsovertuiging. [verwerende partij] heeft de patiënte gewaarschuwd voor een specifiek deel van de werking van het spiraaltje waarvan hij weet dat het in strijd komt met het Christelijke geloof. Besproken is dat de patiënte angst heeft gekregen over inbreuk op haar privacy en het naar buiten treden door [verwerende partij] met informatie over haar gebruik van voorbehoedmiddelen naar hun beider netwerk.|Het resultaat van het gesprek is geweest dat [verwerende partij] een officiële waarschuwing heeft gekregen. [verwerende partij] is meegedeeld dat het Flevoziekenhuis hem op non-actief zal stellen en een ontslagprocedure zal starten bij een volgende melding van een patiënt over door deze als ongewenst ervaren communicatie gericht op de geloofsovertuiging van [verwerende partij].|Van het gesprek is een verslag opgemaakt dat aan [verwerende partij] is uitgereikt.|1.6|Voormelde klachten en de officiële waarschuwing zijn reden geweest voor het Flevoziekenhuis om gesprekken te regelen tussen [verwerende partij] en [B], als pastor verbonden aan haar instelling. Doel van die gesprekken was te bewerkstelligen dat [verwerende partij] niet ongevraagd zijn geloofsovertuiging bij patiënten ter sprake brengt, te bevorderen dat [verwerende partij] extra alert is ten aanzien van de door hem te betrachten terughoudendheid met betrekking tot zijn geloofovertuiging naar patiënten toe en dat hij de gestelde grenzen niet overschrijdt. De afspraak voor deze gesprekken is op 7 juni 2004 gemaakt in een daartoe met [verwerende partij] gehouden gesprek. Het gespreksverslag waarin voormelde doelstelling is vermeld, is [verwerende partij] ter beschikking gesteld. Er is een tweetal gesprekken geweest.|1.7|Op 21 maart 2005 heeft een patiënt zich erover beklaagd dat [verwerende partij] met hem heeft gebeden terwijl hij zich niet kon herinneren dat hij daar toestemming voor had gegeven. De patiënt weet niet meer of hij heeft meegebeden. De patiënt heeft erover geklaagd dat hij de volgende morgen angstig wakker geworden is en hij een en ander een vreemde gewaarwording vond.|Dezelfde dag is [verwerende partij] in een gesprek aangesproken over deze klacht. [verwerende partij] heeft in dat gesprek verklaard, kort en zakelijk weergegeven, dat de patiënt lag te kronkelen van de pijn, dat de poortarts geen tijd had en dat hij toen heeft besloten om met de patiënt te spreken vanuit en over zijn christelijke achtergrond. [verwerende partij] heeft de patiënt vervolgens om toestemming gevraagd om samen met hem te bidden. Hij heeft dit gedaan om de patiënt rustig te krijgen, wat ook het gevolg was. Pijnmedicatie bleek later zelfs niet nodig, aldus [verwerende partij].|[verwerende partij] is een toelichting gegeven op de gegeven officiële waarschuwing. Het Flevoziekenhuis heeft [verwerende partij] nogmaals meegedeeld, dat hij alleen als een patiënt zelf om gebed vraagt, daarop in mag gaan en dat hij zich dient te onthouden van het actief of op eigen initiatief uitdragen van zijn geloofsovertuiging tegenover patiënten.|Het Flevoziekenhuis heeft [verwerende partij] er aan het eind van het gesprek op gewezen dat bij herhaling ontslag zou volgen.|Het gesprek is vastgelegd in een verslag. [verwerende partij] heeft daarvan een afschrift gehad.|1.8|Op 22 februari 2007 heeft [verwerende partij] tijdens de verzorging van een ernstig zieke patiënte met haar gesproken over God. De desbetreffende patiënte was over dit gesprek ontdaan en heeft zich de volgende dag beklaagd bij een van de verpleegkundigen, die melding heeft gemaakt van de klacht.|Vervolgens hebben [A] en [C] (hoofd P&O) op 1 maart 2007 met de patiënte gesproken. De patiënte heeft haar klacht op 2 maart 2007 op papier gezet.|Op 7 maart 2007 is [verwerende partij] op de klacht van de patiënte aangesproken. [verwerende partij] heeft  daarop, zakelijk weergegeven, als toelichting gegeven dat de patiënte tijdens haar verzorging liet weten dat zij niet verder wilde leven met sondevoeding en haar huisarts al geraadpleegd had over euthanasie, waarop [verwerende partij] heeft gezegd dat er ook een andere manier is en dat “God wonderen voor haar kan verrichten”. Volgens [verwerende partij] heeft hij dit gezegd naar aanleiding van de mededeling van de patiënte dat zij euthanasie wilde plegen en omdat dit indruist tegen zijn geloofsovertuiging.|[verwerende partij] is vervolgens meegedeeld dat hij op non-actief wordt gesteld met behoud van zijn salaris in afwachting van nader onderzoek.|Ook dit gesprek is vastgelegd in een verslag. Van dit verslag is een afschrift aan [verwerende partij] gezonden.|1.9|Bij brief van 9 maart 2007 heeft het Flevoziekenhuis schriftelijk aan [verwerende partij] bevestigd dat hij op non-actief is gesteld. [verwerende partij] heeft in zijn brieven van 8 en 9 maart 2007 en zijn e-mail van 13 maart 2007 gereageerd op zijn non-actiefstelling en het gespreksverslag van 7 maart 2007. [verwerende partij] heeft bezwaar gemaakt tegen zijn non-actiefstelling en een aantal vragen gesteld.|1.10|Op 14 maart 2007 heeft een vervolggesprek plaatsgevonden tussen het Flevoziekenhuis en [verwerende partij], waarin het Flevoziekenhuis een toelichting heeft gegeven op de non-actiefstelling. Ook heeft het Flevoziekenhuis aan [verwerende partij] meegedeeld dat zij streefde naar beëindiging van zijn dienstverband, omdat [verwerende partij] meermalen de nadrukkelijke werkinstructies om geen ongevraagde religieuze uitlatingen te doen tegenover patiënten heeft genegeerd.|2.|Het Flevoziekenhuis heeft aan haar verzoek tot ontbinding ten grondslag gelegd dat zij het vertrouwen is verloren dat [verwerende partij] zich aan haar instructies zal houden en daarom sprake is van een zodanige wijziging van omstandigheden, dat de arbeidsovereenkomst van [verwerende partij] op korte termijn moet worden beëindigd. In dat kader heeft het Flevoziekenhuis naar voren gebracht dat zij een algemeen ziekenhuis drijft en het naar haar opvatting volstrekt onacceptabel is dat haar medewerkers ongevraagd religieuze uitingen doen naar patiënten danwel hun eigen geloof of hun ethiek aan patiënten verkondigen, waarbij zij van belang acht dat patiënten geen gelijkwaardige gesprekspartner zijn, omdat zij in een afhankelijke relatie tot de verpleegkundige staan en niet altijd in staat zijn zich te wapenen tegen ongewenste beïnvloeding. Volgens het Flevoziekenhuis kan zij er niet meer op vertrouwen dat [verwerende partij] zich zal houden aan de door haar bij herhaling aan hem gegeven instructie niet ongevraagd met patiënten over zijn geloof te spreken, omdat [verwerende partij] op 22 februari 2007 ondanks deze uitdrukkelijke en herhaalde instructie en ondanks eerdere officiële waarschuwingen op dit punt, ongevraagd vanuit zijn geloofsovertuiging met een ernstig zieke patiënte heeft gesproken. Volgens het Flevoziekenhuis heeft [verwerende partij] op eigen initiatief tegen die patiënte gezegd: “Jezus is aan het kruis gestorven voor onze zonden omdat Hij de goedheid in de mensen wilde brengen, zodat zij die goedheid weer zouden kunnen overbrengen” en heeft [verwerende partij] de patiënte daarbij gesuggereerd dat God een wonder zou verrichten waardoor zij weer zou genezen. De patiënte was zeer ontdaan door het gesprek en heeft zich daarover beklaagd. In het gesprek dat [A] en [C] op 1 maart 2007 met de patiënte hadden, is hen gebleken dat zij zeer aangeslagen was door het gesprek met [verwerende partij].|Het Flevoziekenhuis heeft in dit verband ook nog gesteld dat zij [verwerende partij], naast de uitdrukkelijke instructies en waarschuwingen, coaching en begeleiding heeft gegeven door haar pastor.|Naar de mening van het Flevoziekenhuis moet de door [verwerende partij] veroorzaakte vertrouwensbreuk ertoe leiden dat zijn arbeidsovereenkomst zonder vergoeding wordt ontbonden, omdat [verwerende partij] ter zake een ernstig verwijt kan worden gemaakt, althans omdat het ontstaan van die vertrouwensbreuk in zijn risicosfeer ligt.|3.|[verwerende partij] heeft verweer gevoerd tegen het verzoek van het Flevoziekenhuis met als conclusie dat het verzoek moet worden afgewezen. Op het verweer van [verwerende partij] zal, voor zover nodig, bij de beoordeling van het verzoek worden ingegaan. Naast de afwijzing van het verzoek heeft [verwerende partij] verzocht het Flevoziekenhuis te veroordelen aan hem te betalen de weggevallen onregelmatigheidstoeslag in de periode dat de arbeidsovereenkomst voortduurt en € 11.111,75 als vergoeding van zijn kosten van rechtsbijstand.|Voor het geval de ontbinding zal worden uitgesproken, heeft [verwerende partij] verzocht aan die ontbinding een vergoeding op basis van de factor C=2 te verbinden, derhalve een vergoeding van € 74.370,00 alsmede een vergoeding wegens immateriële schade van € 10.000,00. Tevens heeft [verwerende partij] verzocht om het Flevoziekenhuis ook in dit geval te veroordelen tot betaling van € 11.111,75 wegens kosten voor rechtsbijstand, alsmede tot betaling van de weggevallen onregelmatigheidsvergoeding vanaf zijn non-actiefstelling tot aan de ontbinding van de arbeidsovereenkomst.|De beoordeling|4.|Geoordeeld moet worden dat in dit geding vast staat dat [verwerende partij] meerdere malen ongevraagd met patiënten aan wie hij verpleegkundige zorg verleende, over zijn geloof heeft gesproken. [verwerende partij] heeft dat in de gesprekken met het Flevoziekenhuis erkend. Ook ter zitting heeft [verwerende partij] erkend dat hij de bewuste gesprekken heeft gevoerd. Weliswaar heeft [verwerende partij] aangevoerd dat hij met die gesprekken goede bedoelingen had, en gaat de kantonrechter daar ook zonder meer van uit, maar die goede bedoelingen van [verwerende partij] kunnen er niet aan af doen dat de desbetreffende patiënten over die gesprekken hebben geklaagd omdat zij -kort gezegd- daarvan niet gediend waren en deze als onaangenaam en verwarrend of zelfs als bedreigend hebben ervaren. Met het Flevoziekenhuis is de kantonrechter voorts van oordeel dat de ervaring van de patiënt hier voorop moet staan. Deze bevindt zich in het Flevoziekenhuis omdat hij of zij ziek is en medische verzorging behoeft. Alleen daarom al verkeert de patiënt in een afhankelijke positie. Het is daarom dat hier de ervaring van de patiënt en niet de bedoelingen van [verwerende partij] of het door hem ervaren succes van zijn door zijn geloof ingegeven religieuze gesprekken centraal moet staan. Het verweer van [verwerende partij] dat zijn beleving even zwaar moet worden gewogen als die van de patiënt, wordt daarom verworpen.|5.|Ook het verweer dat de beleving van de patiënten als gevolg van mogelijk medicijngebruik of hun ziekte niet altijd betrouwbaar is, kan niet slagen. Vast staat dat [verwerende partij] de bewuste gesprekken heeft gehad en hiervoor is al geoordeeld dat het zwaartepunt moet worden gelegd bij de beleving van de patiënt van die gesprekken, juist omdat de patiënten, mede als gevolg van hun ziekte en medicijngebruik kwetsbaar zijn en licht uit hun evenwicht gebracht kunnen worden. Overigens geldt dat de instructie van het Flevoziekenhuis aan [verwerende partij] om niet ongevraagd gesprekken te voeren met patiënten over zijn geloofsopvattingen, ook [verwerende partij] als werknemer zou hebben beschermd indien hij zich daaraan had gehouden. Dan zou [verwerende partij] immers niet kunnen worden verweten dat hij de negatieve gevoelens bij de desbetreffende patiënten heeft opgeroepen. Niet gezegd kan daarom worden dat het Flevoziekenhuis onzorgvuldig heeft gehandeld door het zwaartepunt te leggen bij de beleving van de patiënten. Dat Flevoziekenhuis dat zou doen, heeft zij [verwerende partij] bovendien bij de eerste officiële waarschuwing expliciet meegedeeld.|6.|Ook overigens heeft de procedure die het Flevoziekenhuis heeft gevolgd nadat de desbetreffende patiënte had geklaagd over het gesprek dat [verwerende partij] met haar op 22 februari 2007 had gevoerd, een behoorlijk verloop heeft gehad. Dat de klacht niet via de klachtenregeling is ingediend, doet daar niet aan af. De klacht van deze patiënte is via een collega van [verwerende partij] bij zijn leidinggevende en het management terecht gekomen, vervolgens is er eerst een gesprek geweest met de desbetreffende patiënte om de klacht te verifiëren, waarna een gesprek is geregeld waarin [verwerende partij] zijn visie kon geven. Voor het tijdsverloop tussen de 22e februari 2007 en het gesprek met [verwerende partij], waarin [verwerende partij] gewoon en zelfs met de desbetreffende patiënte heeft gewerkt, heeft Flevoziekenhuis een duidelijke en alleszins plausibele verklaring gegeven. Juist vanwege de door haar in acht te nemen zorgvuldigheid, was het zaak eerst met de ernstig zieke patiënte te spreken en [verwerende partij] te horen, alvorens verder te beslissen. Dat het management intussen ruggespraak heeft gehouden met de heer [E] van de Raad van bestuur van Flevoziekenhuis is begrijpelijk. De Raad van Bestuur van Flevoziekenhuis dient toch op de hoogte te zijn van hetgeen in zijn organisatie speelt als het om zaken als de onderhavige gaat. Ook begrijpelijk is dat in het gesprek de mogelijke maatregelen die het Flevoziekenhuis zou kunnen nemen aan de orde zijn geweest. Niet goed voorstelbaar is immers dat het management daarin, buiten de Raad van Bestuur om, zijn eigen gang zou kunnen gaan. Dat betekent niet dat al voor het gesprek met [verwerende partij] vast stond dat het Flevoziekenhuis hem zou ontslaan. De beslissing om [verwerende partij] eerst op non-actief te stellen alvorens te bepalen welke weg zou worden gevolgd, wijst daar ook op. Dat ook gedacht is aan beëindiging van de arbeidsovereenkomst van [verwerende partij] en daarover is overlegd, ligt gezien de zaak voor de hand.|7.|[verwerende partij] heeft ook nog aangevoerd dat de instructie van het Flevoziekenhuis niet berust op schriftelijk beleid en regelgeving en dat deze in strijd is met het eigen beleid van het Flevoziekenhuis, waarin de holistische visie op de mens centraal staat.|Deze verweren van [verwerende partij] kunnen er evenwel niet toe leiden dat aangenomen moet worden dat [verwerende partij] niet gehouden was zich aan de instructie van het Flevoziekenhuis te houden. Voorop staat immers dat het Flevoziekenhuis als werkgever de bevoegdheid heeft om [verwerende partij] instructies te geven en dat [verwerende partij] deze instructies, mits redelijk, dient op te volgen. Niet van belang is daarbij of de instructies berusten op schriftelijk beleid of regelgeving. Bovendien kan voor de instructie aan [verwerende partij] een grondslag worden gevonden in de hiervoor onder 1.3 vermelde Beroepscode. Dat [verwerende partij] niet gebonden is aan die code doet niet ter zake. Aangenomen moet immers worden dat de daarin verwoorde uitgangspunten, voor zover hiervoor onder 1.3 verwoord, algemene uitgangspunten zijn die voor elke verpleegkundige gelden.|De beperking, dat het om een redelijke opdracht moet gaan, betekent niet dat [verwerende partij] de vrijheid toekomt om die instructie te toetsen aan wat hij als juist beleid ziet. Het was niet aan [verwerende partij] om te bepalen dat ook het verlenen van ongevraagde geestelijke steun op het vlak van zijn geloof tot zijn taak als verpleegkundige behoorde, zoals door [verwerende partij] is bepleit.|In de relatie tussen het Flevoziekenhuis en [verwerende partij] ligt het gezag immers bij het Flevoziekenhuis.|8.|Indien echter de instructie van het Flevoziekenhuis, zoals [verwerende partij] heeft gesteld en door Flevoziekenhuis gemotiveerd is bestreden, in strijd komt zijn vrijheid van meningsuiting of zijn vrijheid van Godsdienst, kan niet meer gesproken worden van een redelijke instructie. In dat geval kunnen de overtredingen van die instructie door [verwerende partij] niet de grondslag zijn voor toewijzing van het ontbindingsverzoek.|9.|Het recht op het belijden van het geloof, waaronder begrepen het verkondigen van geloofsuitingen, is geen absoluut recht. Deze rechten van [verwerende partij] eindigen waar de belangen van de patiënten van het Flevoziekenhuis in het gedrang komen. Zoals hiervoor onder punt 4 en 5 al is overwogen, verkeren die patiënten in een kwetsbare positie waarin zij afhankelijk zijn van de zorg van het Flevoziekenhuis en van [verwerende partij]. Als gevolg van hun ziekte, de operatie die zij hebben ondergaan of het niet in hun eigen omgeving verkeren, zullen de patiënten sneller in de war kunnen raken of minder goed kunnen reageren. Het recht van de patiënten op welbevinden en bescherming van hun persoonlijke levenssfeer moet daarom voorop gesteld worden. Deze rechten begrenzen daarom het recht van [verwerende partij] om te getuigen van zijn geloofsopvattingen. Tot het recht op bescherming van de persoonlijke levenssfeer behoort ook het recht op bescherming tegen ongewenste informatie en propaganda. De bij het Flevoziekenhuis ingediende klachten maken duidelijk dat de ongevraagde gesprekken met [verwerende partij] over zijn geloofsopvattingen bij verschillende patiënten tot onrust, angst en verwarring hebben geleid en hun welbevinden hebben aangetast. De kantonrechter is daarom van oordeel dat de instructie van het Flevoziekenhuis aan [verwerende partij], om niet ongevraagd met patiënten over zijn geloofsopvatting te spreken, redelijk is. Deze instructie begrenst de rechten van [verwerende partij] niet verder dan nodig is en beoogt de patiënten van het Flevoziekenhuis te beschermen en zo hun welbevinden te bevorderen. Hierbij weegt mee dat de instructie niet elke geloofsuiting van [verwerende partij] verbiedt. De slotsom is daarom, dat het Flevoziekenhuis haar bevoegdheid met de instructie aan [verwerende partij] niet heeft overschreden en [verwerende partij] haar gezag op dit punt had moeten accepteren en zich aan die instructie had moeten houden.|10.|[verwerende partij] heeft ook nog betoogd dat ontbinding van zijn arbeidsovereenkomst op de door het Flevoziekenhuis aangegeven gronden verboden is, omdat sprake is van directe danwel indirecte discriminatie op grond van Godsdienst. Het Flevoziekenhuis heeft gemotiveerd bestreden dat daarvan sprake is.|11.|Het Flevoziekenhuis heeft zeer aannemelijk gemaakt dat zij het uiten van geloofsovertuigingen in zijn algemeenheid niet verbiedt en dat zij geen bezwaar heeft tegen de geloofsovertuiging als zodanig van [verwerende partij]. Het Flevoziekenhuis heeft [verwerende partij] ook niet verboden om desgevraagd met patiënten over zijn geloofsovertuiging te spreken. Geoordeeld moet daarom worden dat de instructie aan [verwerende partij] enkel ten doel heeft haar patiënten te beschermen tegen onrustgevoelens, verwarring en angst, het welbevinden haar patiënten zoveel mogelijk te waarborgen en zo hun herstel te bevorderen. Het ontbindingsverzoek van het Flevoziekenhuis is ingegeven door de herhaalde overtreding door [verwerende partij] van de instructie om niet ongevraagd met patiënten over zijn geloof te spreken, waardoor het welbevinden van verschillende patiënten is aangetast. Met haar ontbindingsverzoek beoogt het Flevoziekenhuis herhaling hiervan te voorkomen.|De kantonrechter is daarom van oordeel dat bij het verzoek tot ontbinding van de arbeidsovereenkomst van [verwerende partij] geen sprake is van direct onderscheid op grond van Godsdienst.|Hetgeen [verwerende partij] heeft betoogd over discriminatie op grond van zijn geloof door zijn leidinggevende clustermanager, namelijk dat er onder zijn vorige manager geen probleem was en dus sprake is van discriminatie op grond van zijn geloof door [A], overtuigt niet.  Daar komt bij dat (het uitgangspunt van) de instructie aan [verwerende partij] ook door anderen in het Flevoziekenhuis wordt ondersteund, waaronder de pastor die [verwerende partij] daarin heeft begeleid. Dit standpunt van [verwerende partij] wordt daarom verworpen en kan niet tot een ander oordeel leiden.|12.|Voor zover sprake is van indirect onderscheid op grond van Godsdienst, geldt dat dit een verboden onderscheid is, tenzij voor dat onderscheid een objectieve rechtvaardigingsgrond aanwezig is. Flevoziekenhuis heeft gesteld dat daarvan sprake is.|13.|Het doel dat Flevoziekenhuis nastreeft is een ziekenhuis in stand te houden waarin haar patiënten zich op hun gemak en veilig voelen en waar hun kwetsbare positie beschermd wordt. De instructie aan [verwerende partij] voorziet in een werkelijke behoefte van het Flevoziekenhuis en is geschikt en noodzakelijk om het gestelde doel te bereiken. Deze instructie beperkt [verwerende partij] ook niet meer dan noodzakelijk is om dat doel te bereiken. Zoals hiervoor al is vastgesteld heeft de wijze waarop [verwerende partij] tegenover verschillende patiënten uiting heeft gegeven aan zijn geloofsopvattingen ertoe geleid, dat zij in de war zijn geraakt of zich angstig en bedreigd hebben gevoeld en zich later over die gesprekken hebben geklaagd. Vast staat ook dat [verwerende partij] met zijn gesprekken met patiënten die instructie verschillende malen heeft overtreden. Van Flevoziekenhuis kan niet worden verwacht dat zij de gedragingen van [verwerende partij] nog langer accepteert. Dat betekent dat, ingeval het Flevoziekenhuis door haar ontbindingsverzoek indirect onderscheid op grond van Godsdienst maakt, daarvoor een objectieve rechtvaardigingsgrond aanwezig is. Er is daarom geen sprake van verboden onderscheid.|14.|Ook het verweer van [verwerende partij] dat de instructie van het Flevoziekenhuis niet duidelijk en verwarrend was en hem daarom niet verweten kan worden dat hij deze heeft overtreden, wordt verworpen. De kantonrechter is van oordeel dat de desbetreffende instructie volstrekt duidelijk was en geen enkele ruimte voor misverstand open liet. De instructie is zowel mondeling toegelicht als schriftelijk vastgelegd en bovendien heeft [verwerende partij] begeleiding gehad om het voor hem makkelijker te maken aan de instructie te voldoen. Uit de schriftelijke verklaring van pastor [B] volgt overigens ook dat de instructie voor [verwerende partij] duidelijk was.|15.|Het probleem was veeleer dat [verwerende partij] vanuit zijn geloofsovertuiging moeite had en heeft met die instructie en dat de grond is voor zijn herhaalde overtreding daarvan. [verwerende partij] beschouwt het immers als zijn door God gegeven opdracht om de boodschap van de Bijbel aan andere mensen te verkondigen. Het lijkt erop dat [verwerende partij] de mededeling van de patiënte die vertelde dat zij met haar huisarts over euthanasie had gesproken, heeft opgevat als een uitnodiging om vanuit zijn geloofsovertuiging te spreken over een wonder van God. Euthanasie mag dan voor [verwerende partij] onverbrekelijk met zijn geloofsopvattingen verbonden zijn, dat geldt niet voor alle andere mensen. Duidelijk is dat [verwerende partij] zich dat toen niet heeft gerealiseerd en dit ook ter zitting nog het geval was. [verwerende partij] ziet geen probleem in zijn handelwijze en meent nog steeds dat hij correct heeft gehandeld omdat hij, vanuit de Bijbel, de opdracht heeft om tegen anderen van zijn geloof te getuigen en daarmee pas op te houden als die anderen aangeven daarvan niet gediend te zijn. Daarmee legt [verwerende partij] de grens nog steeds verder dan waar die volgens de instructie van het Flevoziekenhuis ligt. [verwerende partij] heeft immers ook in deze procedure nog aangegeven, dat hij zich wel wil conformeren aan de richtlijnen van het Flevoziekenhuis, maar alleen voor zover deze eenduidig, bruikbaar en legitiem zijn. Ook uit het voorstel van [verwerende partij] voor mediation kan niet anders worden opgemaakt dan dat [verwerende partij] nog steeds vindt dat hij patiënten vanuit zijn christelijke opvattingen mag benaderen en de grens ligt waar deze een gesprek over het geloof weigeren. De vrees van het Flevoziekenhuis dat [verwerende partij] zich ook in de toekomst niet aan haar instructie zal (kunnen) houden en die instructie wederom zal overtreden, acht de kantonrechter daarom reëel. Geoordeeld moet dan ook worden dat het Flevoziekenhuis op goede gronden heeft gesteld dat sprake is van een breuk in haar vertrouwen in [verwerende partij]. Die vertrouwensbreuk leidt ertoe dat de arbeidsovereenkomst van [verwerende partij] moet worden ontbonden. Het gewicht dat het Flevoziekenhuis toekent aan de bescherming van de belangen en het welbevinden van haar patiënten rechtvaardigt dit ingrijpende gevolg.|16.|De vraag is of aan die ontbinding een vergoeding voor [verwerende partij] moet worden verbonden.|Voor het antwoord op die vraag moeten alle omstandigheden van het geval worden meegewogen.|17.|Allereerst is daarbij van belang dat de reden voor de ontbinding geheel in de risicosfeer van [verwerende partij] ligt.|Voorts weegt mee dat het Flevoziekenhuis ter zake geen verwijt kan worden gemaakt. Het Flevoziekenhuis heeft [verwerende partij] eerst een officiële waarschuwing gegeven, hem er daarbij op gewezen dat een volgende keer ontslag tot gevolg kan hebben, coaching verzorgd, bij een volgend incident [verwerende partij] nog een kans gegund, nogmaals de instructie met hem besproken en hem gewaarschuwd voor de gevolgen van herhaling. Evenmin treft het Flevoziekenhuis een verwijt ter zake de non-actiefstelling/schorsing van [verwerende partij]. Duidelijk is immers dat het Flevoziekenhuis voor vreesde voor herhaling van overtreding van haar instructie door [verwerende partij], met alle risico’s van dien en dat zij tijd nodig had om zich te beraden op de door haar te nemen stappen. Dat levert een voldoende zwaarwichtig belang op voor het Flevoziekenhuis om [verwerende partij] op non-actief te stellen of te schorsen. Geoordeeld moet voorts worden dat het Flevoziekenhuis, met het oog op de door haar ingezette procedure tot beëindiging van de dienstbetrekking van [verwerende partij] en haar doelstelling de belangen van de patiënten te waarborgen, de schorsing/op non-actiefstelling van [verwerende partij] in redelijkheid ook heeft kunnen handhaven.|Dat het Flevoziekenhuis niet heeft willen meewerken aan mediation tenslotte, acht de kantonrechter begrijpelijk en evenmin verwijtbaar. Flevoziekenhuis had immers al verschillende keren en zonder resultaat met [verwerende partij] afspraken gemaakt over de door hem in acht te nemen terughoudendheid tegenover patiënten wat betreft zijn geloofsopvattingen. In de relatie tussen Flevoziekenhuis en [verwerende partij], ligt het gezag bij Flevoziekenhuis en is [verwerende partij] de ondergeschikte. Wat betreft zaken die zijn geloof aangaan, accepteert [verwerende partij] het gezag van Flevoziekenhuis echter niet. Dat volgt ook uit zijn voorstel tot mediation. Dat voorstel komt er immers op neer te bewerkstelligen dat het Flevoziekenhuis alsnog de opvattingen van [verwerende partij] wat betreft de door hem in acht te nemen grens aanvaardt.|Aan de andere kant staat vast dat [verwerende partij], met uitzondering van de incidenten die in deze zaak aan de orde zijn, altijd naar tevredenheid van Flevoziekenhuis heeft gewerkt en op zijn vakinhoudelijke functioneren niets valt aan te merken. Als laatste heeft de kantonrechter meegewogen dat [verwerende partij] inmiddels [X] jaar oud is en daarom verwacht moet worden dat [verwerende partij] niet zo makkelijk weer een nieuwe baan op vergelijkbare condities als zijn huidige baan zal vinden. Alles afwegend is de kantonrechter van oordeel dat het billijk is aan de ontbinding een door het Flevoziekenhuis te betalen vergoeding te verbinden op basis van de factor C= 0,2 derhalve van € 8.140,00.|Niet aannemelijk is geworden dat het Flevoziekenhuis de eer en goede naam van [verwerende partij] heeft geschonden, zoals ook niet aannemelijk is geworden dat [verwerende partij] zich op de door Flevoziekenhuis gestelde wijze heeft uitgelaten over zijn leidinggevende. Wat betreft de door het Flevoziekenhuis gestelde schending van de geheimhouding door [verwerende partij], overweegt de kantonrechter dat [verwerende partij] geen verwijt treft. Flevoziekenhuis heeft in deze procedure meer gegevens naar buiten gebracht dan [verwerende partij] heeft gedaan, zonder dat een noodzaak daarvoor is gebleken en heeft niet verzocht deze gegevens in de beschikking te anonimiseren.|18.|De kantonrechter heeft zich ervan overtuigd dat het verzoek van het Flevoziekenhuis geen verband houdt met een wettelijk opzegverbod.|19.|Overeenkomstig het daaromtrent in de wet bepaalde zal het Flevoziekenhuis in de gelegenheid worden gesteld haar verzoek in trekken nu aan de ontbinding van de arbeidsovereenkomst, anders dan zij heeft verzocht, een door haar aan [verwerende partij] te betalen vergoeding zal worden verbonden.|20.|De door [verwerende partij] verzochte betaling van onregelmatigheidstoeslag kan in deze procedure niet worden gevorderd. [verwerende partij] is daarom in dat verzoek niet ontvankelijk.|21.|Er is aanleiding over de proceskosten te beslissen zoals hierna is aangegeven. Opgemerkt wordt dat ook indien Flevoziekenhuis haar verzoek intrekt, de door [verwerende partij] verzochte vergoeding van kosten voor rechtbijstand niet toewijsbaar is omdat bij de proceskosten, zoals gebruikelijk is, uitgegaan wordt van een forfaitair tarief.|De beslissing|De kantonrechter:|- stelt partijen in kennis van het voornemen de tussen hen bestaande arbeidsovereenkomst te ontbinden per 4 juli 2007 onder toekenning aan [verwerende partij] ten laste van Flevoziekenhuis van een vergoeding van € 8.140,00 bruto;|- stelt Flevoziekenhuis in de gelegenheid het verzoek in te trekken uiterlijk op 3 juli 2007 door middel van een schriftelijke verklaring ter griffie van de sector kanton, onder onverwijlde mededeling daarvan aan de wederpartij;|voor het geval Flevoziekenhuis het verzoek niet intrekt:|- ontbindt de tussen partijen bestaande arbeidsovereenkomst en bepaalt dat deze eindigt op 4 juli 2007 onder toekenning aan [verwerende partij] ten laste van Flevoziekenhuis van een vergoeding van € 8.140,00 bruto en veroordeelt Flevoziekenhuis tot betaling van dat bedrag aan [verwerende partij] tegen bewijs van kwijting;|- compenseert de kosten van het geding in die zin dat iedere partij de eigen kosten draagt;|voor het geval Flevoziekenhuis het verzoek intrekt:|- veroordeelt Flevoziekenhuis in de kosten van deze procedure, tot op heden aan de zijde van [verwerende partij] vastgesteld op € 400,00 voor salaris gemachtigde.|Aldus gegeven door mr. E.T.M. Schoevaars, kantonrechter, en uitgesproken in de openbare terechtzitting van 27 juni 2007, in tegenwoordigheid van de griffier."
ECLI:NL:RVS:2017:3042,none,Uitspraak,201607487/1/A2,Bestuursrecht; Omgevingsrecht,Raad van State,2017-11-08 00:00:00,"Eerste aanleg: ECLI:NL:RBZWB:2016:5189, (Gedeeltelijke) vernietiging en zelf afgedaan|Eerste aanleg: ECLI:NL:RBZWB:2015:7250, (Gedeeltelijke) vernietiging en zelf afgedaan",Hoger beroep,'s-Gravenhage,none,Raad voor de Rechtspraak,2017-11-08 00:00:00,2018-03-12 01:41:07,Op 13 mei 2014 heeft [partij] een aanvraag ingediend voor een omgevingsvergunning voor de bouw van een zogenoemd ‘opstapstation’ (hierna: de omgevingsvergunning) op het perceel aan de [locatie] te Veere.,"201607487/1/A2.|Datum uitspraak: 8 november 2017|AFDELING|BESTUURSRECHTSPRAAK|Uitspraak op het hoger beroep van:|de Stichting Huifbedrijden Walcheren, gevestigd te Veere,|appellante,|tegen de uitspraak van de rechtbank Zeeland-West-Brabant van 22 augustus 2016 in zaak nr. 15/3955 in het geding tussen:|de stichting|en|het college van burgemeester en wethouders van Veere.|Procesverloop|Op 13 mei 2014 heeft [partij] een aanvraag ingediend voor een omgevingsvergunning voor de bouw van een zogenoemd ‘opstapstation’ (hierna: de omgevingsvergunning) op het perceel aan de [locatie] te Veere.|Op 18 mei 2015 heeft de stichting het college gemaand om bekend te maken dat de omgevingsvergunning van rechtswege is verleend.|Op 8 juni 2015 heeft de stichting beroep ingesteld tegen het uitblijven van de bekendmaking van de volgens haar van rechtswege ontstane omgevingsvergunning voor de oprichting van het opstapstation.|Op 8 juni 2015 heeft de stichting tevens verzocht om vergoeding van de schade die zij stelt te hebben geleden als gevolg van het uitblijven van de gevraagde bekendmaking.|Bij uitspraak van 6 november 2015 heeft de rechtbank het door de stichting ingestelde beroep kennelijk niet-ontvankelijk verklaard en het verzoek om schadevergoeding afgewezen.|Bij uitspraak van 22 augustus 2016 heeft de rechtbank het door de stichting gedane verzet gegrond verklaard, het door haar ingestelde beroep niet-ontvankelijk verklaard en het verzoek om schadevergoeding afgewezen. Deze uitspraak is aangehecht.|Tegen deze uitspraak heeft de stichting hoger beroep ingesteld.|Het college heeft een schriftelijke uiteenzetting gegeven.|De stichting heeft nadere stukken ingediend.|De Afdeling heeft de zaak ter zitting behandeld op 5 september 2017, waar de stichting, vertegenwoordigd door [gemachtigde], en het college, vertegenwoordigd door mr. U.T. Hoekstra, advocaat te Middelburg, zijn verschenen.|Overwegingen|Inleiding|1.    [partij] is eigenaresse van het perceel en exploiteert daarop een minicamping. Tevens worden ter plaatse paarden gehouden en huifkartochten voor gehandicapten georganiseerd. Dit laatste gebeurt door de stichting. Ten behoeve van de huifkartochten heeft de stichting op het perceel het opstapstation gerealiseerd. De aanvraag van [partij] voor de omgevingsvergunning betreft de legalisering daarvan.|Het beroep|2.    In de uitspraak van 6 november 2015 heeft de rechtbank geoordeeld dat de stichting niet kan worden aangemerkt als de aanvrager van de omgevingsvergunning. Volgens de rechtbank leidt dit tot de conclusie dat de brief van de stichting van 18 mei 2015 niet kan worden aangemerkt als een ingebrekestelling, als bedoeld in artikel 6:12, eerste (lees: tweede) lid, aanhef en onder b, van de Algemene wet bestuursrecht (hierna: de Awb), zodat het beroep kennelijk niet-ontvankelijk is.|In de uitspraak van 22 augustus 2016 heeft de rechtbank geoordeeld dat het antwoord op de vraag of alleen de aanvrager als belanghebbende, als bedoeld in artikel 6:12, tweede lid, aanhef en onder b, van de Awb, kan worden aangemerkt, of dat ook een derde belanghebbende kan zijn, niet kennelijk is en het door de stichting gedane verzet daarom gegrond verklaard. Zij heeft vervolgens met toepassing van artikel 8:55, tiende lid, van de Awb in dezelfde uitspraak een oordeel gegeven over het beroep van de stichting en overwogen dat voor de invulling en uitleg van het begrip belanghebbende, als bedoeld in artikel 6:12, tweede lid, aanhef en onder b, van de Awb, aansluiting moet worden gezocht bij hetgeen artikel 1:2, eerste lid, van de Awb verstaat onder belanghebbende. De rechtbank komt vervolgens tot het oordeel dat de stichting geen rechtstreeks belang heeft bij de mededeling dat de omgevingsvergunning van rechtswege is verleend, maar een van [partij] afgeleid belang, nu zij met haar een huur- of bruikleenovereenkomst heeft gesloten die ziet op het perceel waarop het opstapstation is gelegen. De niet-ontvankelijkverklaring van het beroep maakt dat niet wordt toegekomen aan een oordeel over de rechtmatigheid van de handelwijze van het college met betrekking tot de aanvraag om verlening van een vergunning voor het opstapstation, zodat het verzoek om schadevergoeding dient te worden afgewezen, aldus de rechtbank.|Het hoger beroep|3.    De stichting betoogt dat de rechtbank ten onrechte heeft geoordeeld dat zij geen rechtstreeks belang heeft bij de mededeling van de van rechtswege verleende omgevingsvergunning. Daartoe voert zij aan dat het achterwege blijven van de legalisering van het opstapstation tot gevolg heeft dat haar strafbaar handelen kan worden verweten. Dit kan tot gevolg hebben dat zij de haar toegekende status van ‘algemeen nut beogende instelling’ verliest, hetgeen een negatieve invloed heeft op de verwerving van donaties en sponsorgelden. Gelet hierop heeft zij een eigen belang bij de mededeling dat de omgevingsvergunning van rechtswege is verleend, aldus de stichting.|3.1.    Dit betoog kan niet tot het daarmee beoogde doel leiden. Bij uitspraak van 21 december 2016, ECLI:NL:RVS:2016:3347, heeft de Afdeling geoordeeld dat geen vergunning van rechtswege is gegeven voor het opstapstation, zodat van het ten onrechte achterwege blijven van een mededeling van die vergunning geen sprake is. Dit betekent dat de stichting geen belang meer heeft bij beantwoording van de vraag of zij belanghebbende is bij een dergelijke mededeling.|Het betoog faalt.|4.    De stichting betoogt voorts dat de rechtbank ten onrechte heeft nagelaten het college te veroordelen in de door haar gemaakte kosten van verzet. Nu het verzet gegrond is verklaard, had de rechtbank dit moeten doen, aldus de stichting.|4.1.    De rechtbank is bij een gegrond verzet gehouden in de uitspraak in de bodemprocedure een proceskostenveroordeling ten behoeve van de in verzet gemaakte proceskosten uit te spreken, indien zij dit niet reeds in de verzetuitspraak heeft gedaan. Tegen dat oordeel in die uitspraak staat hoger beroep open.|Nu het verzet van de stichting gegrond is verklaard, heeft zij terecht betoogd dat de rechtbank in de aangevallen uitspraak ten onrechte heeft nagelaten een proceskostenveroordeling, ten behoeve van de door haar in verzet gemaakte proceskosten, uit te spreken.|Het betoog slaagt.|Conclusie|5.    Het hoger beroep is gegrond. De aangevallen uitspraak dient te worden vernietigd, voor zover de rechtbank daarin heeft nagelaten het college te veroordelen in de door de stichting ten behoeve van de verzetprocedure gemaakte proceskosten. Doende hetgeen de rechtbank zou behoren te doen, zal de Afdeling het college hierbij alsnog in die kosten veroordelen. De uitspraak dient voor het overige, voor zover aangevallen, te worden bevestigd.|6.    Het college dient op na te melden wijze tot vergoeding van de proceskosten te worden veroordeeld. Het betreft hier de kosten van de verzetprocedure in eerste aanleg en de kosten van het hoger beroep. Voor het indienen van het verzetschrift dient, overeenkomstig het Besluit proceskosten bestuursprocesrecht,  0,5 punt te worden toegekend en voor het indienen van het hogerberoepschrift en het verschijnen ter zitting bij de Afdeling telkens 1 punt, met een waarde van € 495,00 per punt. Dit betekent dat het college in totaal € 1.237,50 aan door de stichting gemaakte proceskosten dient te vergoeden.|Beslissing|De Afdeling bestuursrechtspraak van de Raad van State:|I.    verklaart het hoger beroep gegrond;|II.    vernietigt de uitspraak van de rechtbank Zeeland-West-Brabant van 22 augustus 2016 in zaak nr. 15/3955, voor zover de rechtbank daarin heeft nagelaten het college te veroordelen in de ten behoeve van de verzetprocedure gemaakte proceskosten;|III.    bevestigt die uitspraak voor het overige, voor zover aangevallen;|IV.    veroordeelt het college van burgemeester en wethouders van Veere tot vergoeding van bij de Stichting Huifbedrijden Walcheren in verband met de behandeling van het verzet in beroep en het hoger beroep opgekomen proceskosten tot een bedrag van € 1.237,50 (zegge: twaalfhonderdzevenendertig euro en vijftig cent), geheel toe te rekenen aan door een derde beroepsmatig verleende rechtsbijstand;|V.    gelast dat het college van burgemeester en wethouders van Veere aan de Stichting Huifbedrijden Walcheren het door haar betaalde griffierecht ten bedrage van € 503,00 (zegge: vijfhonderddrie euro) voor de behandeling van het hoger beroep vergoedt.|Aldus vastgesteld door mr. J.A.W. Scholten-Hinloopen, voorzitter, en mr. G.T.J.M. Jurgens en mr. B.P.M. van Ravels, leden, in tegenwoordigheid van mr. I.S. Ouwehand, griffier.|w.g. Scholten-Hinloopen    w.g. Ouwehand|voorzitter    griffier|Uitgesproken in het openbaar op 8 november 2017|752."
ECLI:NL:RBROT:2012:BX8840,none,Uitspraak,AWB 12/3199 en AWB 12/3200,Bestuursrecht,Rechtbank Rotterdam,2012-09-27 00:00:00,none,Voorlopige voorziening,none,Burgerlijk Wetboek Boek 6|Burgerlijk Wetboek Boek 6 193d|Wet handhaving consumentenbescherming|Wet handhaving consumentenbescherming 8.8,Raad voor de Rechtspraak,2013-04-05 00:00:00,2020-10-03 10:13:38,"Lasten onder dwangsom gericht op het verstrekken van informatie aan obligatiehouders op grond van de Whc.|De informatie waarop de lasten onder dwangsom betrekking hebben betreft essentiële informatie in de zin van artikel 6:193d, tweede lid, van het BW. AFM was bevoegd tot het opleggen van de lasten onder dwangsom. Met de op de laatste dag van de begunstigingstermijn ingestuurde tekstvoorstellen van 12 juli 2012 is niet voldaan aan de opgelegde lasten.","RECHTBANK ROTTERDAM|Bestuursrecht|zaaknummers: AWB 12/3199 en AWB 12/3200|uitspraak van de voorzieningenrechter van 27 september 2012 op de verzoeken om voorlopige voorziening in de zaken tussen|1. de besloten vennootschap met beperkte aansprakelijkheid Hypothecaire Vastgoed Obligaties III B.V., te Amersfoort, verzoekster (HVO III),|2. de besloten vennootschap met beperkte aansprakelijkheid Hypothecaire Vastgoed Obligaties IV B.V., te Amersfoort, verzoekster (HVO IV),|tezamen ook: verzoeksters,|gemachtigde van verzoeksters: mr. G. van Atten,|en|de stichting Stichting Autoriteit Financiële Markten, verweerster (AFM),|gemachtigde: mr. M.L. Batting.|Procesverloop|Bij besluiten van 28 juni 2012 heeft AFM verzoeksters op grond van artikel 3.4, derde lid, aanhef en onder b, van de Wet handhaving consumentenbescherming (Whc) lasten onder dwangsom opgelegd gericht op:|A. Het staken van de overtreding van artikel 8:8 van de Whc in verbinding met artikel 6:193b, derde lid, aanhef en onder a, in verbinding met artikel 6:193d, eerste en tweede lid, van het Burgerlijk Wetboek (BW) door de volgende essentiële informatie te verstrekken aan hun obligatiehouders:|Ten aanzien van HVO III en HVO IV:|1.	Het feit dat HVO III en HVO IV gezamenlijk in totaal circa € 3.200.000,- van beleggers in Nederland hebben opgehaald door middel van het uitgeven van obligatieleningen.|2.	Het feit dat van de circa € 3.200.000,- aan opgehaalde gelden door HVO III en HVO IV circa € 1.540.000,- rechtstreeks is overgeboekt naar Regge Zekerheidsholding.|Ten aanzien van HVO III:|3.	Het feit dat HVO III geen bankgarantie heeft verkregen zoals beschreven in het prospectus.|4.	Inzicht in de financiële (balanspositie) van Regge Vastgoed Investments in verband met de melding van de afgegeven garantie ten aanzien van alle verplichtingen van HVO III.|Ten aanzien van HVO IV|3.	Het feit dat de Stichting Hypothecaire Investeringen Duitsland (de Stichting) de volgende bedragen heeft overgeboekt:|- circa € 1.045.000,- naar Regge Zekerheidsholding.|- € 70.000,- naar Management B.V.|- € 51.000,- overgeboekt naar de heer [A].|4.	Het bedrag dat HVO IV heeft uitgeleend aan HVO Duitsland om in Duits vastgoed te beleggen.|5. 	De hoeveelheid liquide middelen die de Stichting voor HVO IV in kas heeft.|6.	Inzicht in de financiële positie (balanspositie) van Regge Vastgoed Investments in verband met de melding van de afgegeven garantie ten aanzien van alle verplichtingen van HVO IV.|Ten aanzien van HVO III en HVO IV:|B.	Het door HVO III en HVO IV duidelijk, begrijpelijk en ondubbelzinnig schriftelijk aan haar obligatiehouders bekendmaken van de opgesomde gegevens.|C. 	Het voorzien van AFM van documenten door HVO III die onderdeel 4 en door HVO IV die onderdelen 4, 5 en 6 onderbouwen.|D. 	Het door HVO III en HVO IV aan AFM aantonen dat zij de overtreding ongedaan hebben gemaakt.|Verzoeksters dienen binnen tien werkdagen na de datum van dit besluit aan deze last te voldoen onder verbeurte van een dwangsom van € 4.000,- met een maximum van € 80.000,- voor iedere kalenderdag of gedeelte daarvan dat na de genoemde begunstigingstermijn niet is voldaan aan voornoemde last. AFM heeft verzoeksters bij dit besluit meegedeeld dat zij, indien een dwangsom verbeurt, de last onder dwangsom zal openbaar maken door publicatie van de last op de website van de AFM en door publicatie van de kern van het besluit tot lastoplegging door middel van een persbericht en/of een advertentie in één of meer landelijke dagbladen.|Tegen deze besluiten hebben verzoeksters bezwaar gemaakt.|Voorts hebben verzoeksters de voorzieningenrechter verzocht een voorlopige voorziening te treffen, inhoudende schorsing van de tenuitvoerlegging van de last en schorsing van de publicatie.|Het onderzoek ter zitting heeft - achter gesloten deuren - plaatsgevonden op 13 september 2012. Partijen hebben zich laten vertegenwoordigen door hun gemachtigde. Voorts is namens verzoeksters verschenen [B], directeur van verzoeksters, en namens AFM mr. J. van Ochten en mr. drs. J. van Breukelen, medewerkers van AFM.|Overwegingen|1.	Op grond van artikel 1.1, aanhef, onder e en onder 1, van de Whc, is een financiële dienst, voor zover hier van belang, het aanbieden van effecten aan het publiek, bedoeld in artikel 5:2 van de Wet op het financieel toezicht (Wft), waarbij voor de toepassing van deze wet onder deze financiële diensten en activiteiten mede worden begrepen de overeenkomsten met betrekking tot een of meer financiële producten als bedoeld in artikel 1.1 van de Wft die rechtstreeks uit deze financiële diensten of activiteiten voortvloeien of daarvan het resultaat zijn.|Onder het aanbieden van effecten wordt op grond van artikel 1:1 van de Wft ook het aanbieden van verhandelbare obligaties gerekend.|Gelet op artikel 3.2, tweede lid, van de Whc in verbinding met artikel 2.10, tweede lid, van de Whc kan AFM een last onder dwangsom opleggen die strekt tot verzekering van de medewerking die door haar toezichthouders krachtens artikel 5:20 van de Algemene wet bestuursrecht (Awb) kan worden gevorderd.|Op grond van artikel 3.4, derde lid, aanhef en onder b, van de Whc  kan AFM een last onder dwangsom opleggen indien zij van oordeel is dat een overtreding heeft plaatsgevonden bedoeld in onderdeel d van de bijlage bij deze wet.|Op grond van artikel 3.4, vierde lid, in verbinding met artikel 2:23 van de Whc, kan AFM een beschikking openbaar maken omtrent het opleggen van een last onder dwangsom nadat twee weken zijn verstreken na bekendmaking van de last, indien zij het voornemen tot openbaarmaking te voren bekend heeft gemaakt aan de overtreder.|Onderdeel d van de bijlage bij de Whc verwijst naar artikel 8.8 van de Whc, voor zover betrekking hebbend op een financiële dienst of activiteit. In artikel 8.8 van de Whc is bepaald dat het een handelaar niet is toegestaan oneerlijke handelspraktijken te verrichten als bedoeld in Afdeling 3A van Titel 3 van Boek 6 van het BW. Afdeling 3A van Titel 3 van Boek 6 van het BW bevat de artikelen 193a tot en met 193 j.|Op grond van artikel 6:193b, derde lid, van het BW is een handelspraktijk in het bijzonder oneerlijk indien de handelaar een misleidende handelspraktijk verricht zoals bedoeld in de artikelen 6:193c tot en met 6:193g van het BW.|Op grond van artikel 6:193d, eerste lid, van het BW is een handelspraktijk misleidend als er sprake is van een misleidende omissie. Op grond van het tweede lid is een misleidende omissie iedere handelspraktijk waarbij essentiële informatie, die de gemiddelde consument nodig heeft om een geïnformeerd besluit over een transactie te nemen, wordt weggelaten, waardoor de gemiddelde consument een besluit over een overeenkomst neemt of kan nemen, dat hij anders niet had genomen.|Op grond van artikel 8:81, eerste lid, van de Awb kan, indien tegen een besluit bij de rechtbank beroep is ingesteld dan wel, voorafgaand aan een mogelijk beroep bij de rechtbank, bezwaar is gemaakt of administratief beroep is ingesteld, de voorzieningenrechter van de rechtbank die bevoegd is of kan worden in de hoofdzaak, op verzoek een voorlopige voorziening treffen indien onverwijlde spoed, gelet op de betrokken belangen, dat vereist. Voor zover de daartoe uit te voeren toetsing meebrengt dat de rechtmatigheid van het bestreden besluit wordt beoordeeld, heeft het oordeel van de voorzieningenrechter een voorlopig karakter en is dat oordeel niet bindend voor de beslissing op bezwaar of eventueel in de hoofdzaak.|2.	HVO III en IV zijn obligatiefondsen. HVO III heeft vanaf februari 2010 vier soorten obligaties aangeboden, HVO IV heeft vanaf augustus 2010 drie soorten obligaties aangeboden. Beide fondsen zijn inmiddels gesloten. HVO III en IV hebben tot doel de aangetrokken gelden uit te lenen aan de doelvennootschap HVO Duitsland tegen een eerste hypothecaire zekerheid op het onroerend goed waarin deze doelvennootschap investeert. De eerste hypothecaire zekerheid op dit onroerend goed wordt verstrekt aan de Stichting. De Stichting heeft als taak te controleren of het aankoopbeleid van HVO III en HVO IV volgens de doelstelling en het beleggingsbeleid zoals opgenomen in het prospectus plaatsvindt. Regge Vastgoed Investments III B.V. (RVI) is enig aandeelhouder van HVO III en IV en heeft zich blijkens de prospectussen van HVO III en IV garant gesteld voor alle verplichtingen van HVO III en IV die zijn ontstaan of nog zullen ontstaan door de uitgifte van obligatieleningen. Regge Zekerheidsholding BV (Regge Zekerheidsholding) is de moedermaatschappij van RVI. [B] is bestuurder van zowel RVI als Regge Zekerheidsholding.|3.1.	In oktober 2010 is AFM een onderzoek gestart in het kader waarvan diverse keren om  informatie is gevraagd. AFM heeft daarbij onder meer het volgende geconstateerd:|- Verzoeksters hebben gezamenlijk € 3.200.000,- opgehaald. Van dit bedrag is circa € 1.540.000,- rechtstreeks aan Regge Zekerheidsholding overgemaakt. Het is AFM niet duidelijk welk bedrag hiervan van HVO III en welk bedrag van HVO IV afkomstig is.|- Er bestaat onduidelijkheid over de financiële positie van RVI. Uit het gespreksverslag van een gesprek dat De Nederlandsche Bank (DNB) op 11 november 2010 met bestuurders van de HVO-obligatiefondsen heeft gevoerd is gebleken dat Regge Zekerheidsholding in 2010 een positief saldo zal hebben door leningen van HVO III en HVO IV. HVO IV zou via de Stichting een lening van € 100.000,- aan Regge Zekerheidsholding hebben verstrekt.|- Er is door de Stichting € 70.000,- overgeboekt naar Management B.V., circa € 51.000,- aan [A] en circa € 28.000,- aan Regge Vastgoed Holding B.V.|3.2.	Ten aanzien van HVO III is verder onder meer geconstateerd dat zij op 1 juli 2011 per brief aan haar obligatiehouders heeft laten weten dat er van de opgehaalde gelden van in totaal € 2.075.000,- voor € 1.630.000,- aan Duits vastgoed in Aken is aangekocht. Op een bij deze brief gevoegde bijlage is vermeld dat de bankgarantie van de Rabobank € 140.950,- heeft gekost. Dit terwijl HVO III op onder meer 24 augustus 2011 aan AFM heeft laten weten dat er geen bankgarantie is omdat er nog geen premies afgelost worden. Verder heeft HVO III geen bankafschriften overgelegd van de Stichting, HVO Duitsland en HVO III zelf, zoals verzocht is door AFM in een brief van 17 augustus 2011.|3.3.	Ten aanzien van HVO IV heeft AFM voorts geconstateerd geen stukken te hebben gezien waaruit blijkt dat onroerend goed is aangekocht.|4.	AFM heeft bij brieven van 7 maart 2012 haar voornemen tot lastoplegging aan HVO III en IV afzonderlijk bekend gemaakt. HVO III en IV hebben in reactie hierop onder meer laten weten de gevraagde informatie niet als essentiële informatie aan te merken, bepaalde informatie desondanks aan AFM te zullen doen toekomen, waaronder cijfermatige onderbouwing van het overboeken van de kosten aan Regge Zekerheidsholding, en een tekstvoorstel te zullen doen met betrekking tot het inlichten van de obligatiehouders over een conflict met een verkoper in Duitsland, door welk conflict HVO IV nog geen vastgoed heeft aangekocht.|5.	AFM heeft zich bij de bestreden besluiten op het standpunt gesteld dat verzoeksters essentiële informatie als bedoeld in artikel 6:193d, tweede lid, van het BW aan de obligatiehouders hebben onthouden.|6.1.	Bij brieven van 12 juli 2012, de laatste dag van de begunstigingstermijn, heeft zowel HVO III als HVO IV aan AFM laten weten te willen meewerken, maar dat zij de lasten onder dwangsom gebrekkig gemotiveerd vinden en dat zij vragen hebben over de informatie die zij dienen te verstrekken aan de obligatiehouders. Zij hebben een tekstvoorstel bijgevoegd waarin volgens hen grotendeels wordt tegemoetgekomen aan wat AFM heeft gevraagd, doch zij willen op verschillende onderdelen in overleg treden met AFM.|6.2.	AFM heeft op 17 juli 2012 in reactie hierop te kennen gegeven dat de informatie in de tekstvoorstellen niet overeen komt met de informatie die op grond van de lasten onder dwangsom dient te worden verstrekt. Om verzoeksters in de gelegenheid te stellen verzoeken om voorlopige voorziening in te dienen heeft zij laten weten niet eerder dan op 23 juli 2012 over te gaan tot publicatie.|De voorzieningenrechter overweegt als volgt.|7.	Zoals is overwogen in de uitspraken (van de voorzieningenrechter) van deze rechtbank van 6 juli 2009 (LJN: BJ2013), 24 juni 2010 (LJN: BM9586) en 5 oktober 2010 (LJN: BN9774) kan een misleidende omissie met betrekking tot verhandelbare waardepapieren als de onderhavige, betrekking hebben op informatie voor en tijdens de totstandkoming van de overeenkomst en gedurende de looptijd van de overeenkomst. Dat de fondsen inmiddels gesloten zijn en niet meer tot uitgifte van obligaties zal worden overgaan is niet van belang. Daarbij zijn de obligaties die zijn uitgegeven overdraagbaar.|8.1.	In geschil is of de informatie die verzoeksters aan hun obligatiehouders moet doen toekomen als omschreven in onderdeel A van de lasten als essentiële informatie als bedoeld in artikel 6:193d, tweede lid, van het BW is te beschouwen. De bevoegdheid van AFM om documenten op te vragen (onderdeel C van de lasten) is door verzoeksters niet betwist. Verzoeksters hebben desgevraagd slechts betoogd dat zij menen dat deze informatie al aan AFM is geleverd.|8.2.	Aangaande de onderdelen A.1 van A.2 van beide lasten is door verzoeksters naar voren gebracht dat geen sprake is van essentiële informatie omdat HVO III niets van doen heeft met HVO IV. Niet valt volgens verzoeksters in te zien waarom de obligatiehouders van de beide fondsen moeten weten hoeveel er in totaal is opgehaald en door de Stichting is overgemaakt aan Regge Zekerheidsholding.|Dit betoog faalt. Verzoeksters hebben de obligatiehouders er niet van op de hoogte gesteld dat in strijd met de voorwaarden in de prospectussen door de Stichting gelden zijn overgeboekt naar Regge Zekerheidsholding in plaats van naar HVO Duitsland. Uit het door AFM verrichte onderzoek is niet duidelijk geworden welke vennootschap welke bedrag heeft overgemaakt aan Regge Zekerheidsholding. Naar het oordeel van de voorzieningenrechter is de overboeking aan te merken als essentiële informatie, omdat deze de obligatiehouders de mogelijkheid biedt om zich een oordeel te vormen over de wijze waarop verzoeksters uitvoering geven dan wel hebben gegeven aan de overeenkomst met de obligatiehouders. Verzoeksters hebben weliswaar betoogd dat de bedragen aan Regge Zekerheidsholding zijn overgemaakt in verband met de kosten die met de fondsen samenhangen en dat de obligatiehouders reeds via de prospectussen zijn geïnformeerd over de kosten, maar daarvan heeft AFM terecht opgemerkt dat de aan Regge Zekerheidsholding overgeboekte bedragen afwijken van de in de prospectussen aan kosten opgenomen bedragen. De voorzieningenrechter kan AFM voorts volgen in haar betoog dat de obligatiehouders op de hoogte gebracht dienen te worden van het totaal aan opgehaalde gelden door HVO III en HVO IV, zodat zij inzicht kunnen krijgen in de verhouding tussen het totaal opgehaalde bedrag en het totale bedrag dat aan Regge Zekerheidsholding is overgemaakt.|8.3.	Anders dan HVO III is de voorzieningenrechter van oordeel dat onderdeel A.3 van de tot HVO III gerichte last eveneens is aan te merken als essentiële informatie.  In de prospectus van HVO III is vermeld dat de aflossingspremies worden gegarandeerd door een bankgarantie. In (een bijlage bij) een brief van 1 juli 2011van HVO III aan de obligatiehouders is vermeld dat met de Rabobank een bankgarantie is gesloten voor een bedrag van € 140.950,-. Nu HVO III heeft erkend dat er geen bankgarantie is, had zij de obligatiehouders hiervan op de hoogte moeten stellen.|8.4.	Met betrekking tot onderdeel A.3 van de tot HVO IV gerichte last heeft HVO IV|betoogd dat deze overboekingen een incidenteel intern probleem betreffen, deze bedragen teruggeboekt zullen worden via Regge Zekerheidsholding en dat dit niet meer zal voorkomen.|De voorzieningrechter is met AFM van oordeel dat ook deze informatie voor obligatiehouders essentieel is om zich een oordeel te kunnen vormen over de wijze waarop HVO IV uitvoering geeft aan de overeenkomst met de obligatiehouders.|8.5.	Met betrekking tot onderdeel A.4 van de tot HVO III en onderdeel A.6 van de tot HVO IV gerichte last is de voorzieningenrechter met AFM van oordeel dat de financiële (balanspositie) van RVI essentiële informatie betreft voor de obligatiehouders en niet alleen bij start van het fonds, maar gedurende de hele looptijd. RVI heeft zich immers garant gesteld voor alle verplichtingen die zijn ontstaan of nog zullen ontstaan door de uitgifte van obligatieleningen en de obligatiehouders dienen zich een oordeel te kunnen vormen in hoeverre de terugbetaling van de obligaties is gegarandeerd door deze garantie.|8.6.	Met betrekking tot de onderdelen A.4 en A.5 van de tot HVO IV gerichte last is namens HVO IV ter zitting naar voren gebracht dat zij bezig was met de aankoop van vastgoed in Duitsland, maar dat zij daarover geen informatie naar buiten heeft willen brengen omdat het risico bestond dat dit de onderhandelingen zou dwarsbomen. HVO IV heeft willen wachten met het verstrekken van informatie tot de koop rond was. Zij heeft op 12 september 2012 nadere stukken aan AFM en de rechtbank doen toekomen waaruit volgens haar blijkt dat er thans een aankoop tot stand is gekomen. AFM heeft betoogd dat uit deze informatie nog niet blijkt dat de aktes zijn gepasseerd.|Wat er van deze informatie ook zij, nu HVO IV het door haar gestelde ten tijde in geding niet heeft besproken met AFM, heeft AFM daar geen rekening mee kunnen houden.|Het betoog in dit verband dat de informatie die verstrekt moet worden zorgt voor een incompleet beeld bij de obligatiehouders, brengt niet met zich dat HVO IV niet gehouden is om aan de last te voldoen. Niets weerhoudt HVO IV immers om haar obligatiehouders meer informatie te verstrekken dan dat zij gehouden is te verstrekken. Anders dan zij kennelijk meent, is het aan haarzelf om te bepalen hoe zij de verdere informatie vorm geeft.|8.7	Naar het oordeel van de voorzieningenrechter is in de bestreden besluiten voldoende duidelijk gemaakt waarom en welke informatie aan de obligatiehouders moet worden verstrekt. De voorzieningenrechter is voorts met AFM van oordeel dat met de door HVO III en IV opgestelde tekstvoorstellen van 12 juli 2012 niet is voldaan aan de opgelegde lasten. Daarbij hebben verzoeksters er voor gekozen om op de laatste dag van de begunstigingstermijn de tekstvoorstellen in te sturen en (nog) niet de gevraagde informatie naar de obligatiehouders te sturen waardoor zij het risico hebben genomen dat AFM de lasten ten uitvoer zou gaan leggen. Tot slot was AFM, anders dan verzoeksters menen, niet gehouden met hen in overleg te treden over de wijze waarop de obligatiehouders geïnformeerd moesten worden.|8.8.	De voorlopige conclusie is dat de informatie waarop de lasten onder dwangsom betrekking hebben essentiële informatie betreft in de zin van artikel 6:193d, tweede lid, van het BW. Op basis van deze informatie kunnen de obligatiehouders zich een oordeel vormen over de wijze waarop verzoeksters uitvoering geven aan de overeenkomsten met de obligatiehouders en hoe de terugbetaling van de obligaties wordt gegarandeerd. Over deze informatie dienen de obligatiehouders te beschikken om bijvoorbeeld een besluit te kunnen nemen over het behoud of het van de hand doen van de obligaties. Nu HVO III en IV ernstig tekort zijn geschoten in het verschaffen van de betreffende informatie aan de obligatiehouders, die als gemiddelde consumenten in de zin van artikel 6:193d, tweede lid, van het BW kunnen worden aangemerkt, is sprake van een misleidende omissie in de zin van artikel 6:193d van het BW en van overtreding van artikel 8.8 van de Whc. Gelet daarop was AFM bevoegd tot het opleggen van de lasten onder dwangsom.|9.	De afweging of het opleggen van een last onder dwangsom opportuun is, behoort in beginsel tot de bevoegdheid van AFM. In deze procedure kan slechts (voorlopig) worden beoordeeld of AFM in redelijkheid tot de desbetreffende afweging heeft kunnen komen. Hierbij is van belang dat het optreden van AFM is gericht op de belangen van de consumenten-obligatiehouders. De lasten strekken er immers toe dat de consumenten die een overeenkomst zijn aangegaan met verzoeksters, bescherming wordt geboden tegen de gedragingen van verzoeksters, het niet verstrekken van essentiële informatie. Naar het voorlopig oordeel van de voorzieningenrechter heeft AFM in redelijkheid tot de besluiten tot oplegging van de lasten onder dwangsom kunnen komen.|10.	De voorzieningenrechter is voorts van oordeel dat AFM in redelijkheid heeft kunnen besluiten de lasten te publiceren. Nu verzoeksters tot nu toe hebben nagelaten de gevraagde informatie te verstrekken, zullen haar obligatiehouders op deze wijze worden geïnformeerd. Dat verzoeksters reputatieschade zullen leiden is zeker aannemelijk, maar naar het oordeel van de voorzieningenrechter levert dit gelet op de ernst van de gedragingen en de daarmee gemoeide belangen van de consumenten onvoldoende grond om van publicatie af te zien.|11.	Voor een proceskostenveroordeling bestaat geen aanleiding.|Beslissing|De voorzieningenrechter wijst de verzoeken om voorlopige voorziening af.|Deze uitspraak is gedaan door mr. J. Bergen, voorzieningenrechter, in aanwezigheid van mr. H.T. van de Erve, griffier. De beslissing is in het openbaar uitgesproken op 27 september 2012.|griffier	voorzieningenrechter|Afschrift verzonden aan partijen op:|Rechtsmiddel|Tegen deze uitspraak staat geen rechtsmiddel open."
ECLI:NL:RBBRE:2012:BW1075,none,Uitspraak,025903-92,Strafrecht,Rechtbank Breda,2012-04-06 00:00:00,none,Eerste aanleg - meervoudig,Breda,none,Raad voor de Rechtspraak,2013-04-05 00:00:00,2015-11-11 02:47:33,vordering van de officier van justitie tot verlenging van de terbeschikkingstelling,"RECHTBANK BREDA|Parketnummer: 025903-92|beslissing van de meervoudige kamer d.d. 6 april 2012|op de vordering van de officier van justitie tot verlenging van de terbeschikkingstelling van|[naam TBS gestelde]|geboren te [plaats en datum]|thans verblijvende in de F.P.C. de Oostvaarderskliniek|1	 De stukken|Het dossier bevat onder meer de volgende stukken:|- de vordering van de officier van justitie d.d. 20 februari 2012, die strekt tot verlenging van de terbeschikkingstelling (hierna TBS) met 2 jaar;|- de aantekeningen omtrent de lichamelijke en geestelijke gesteldheid van [naam  [naam TBS gestelde]]|- het rapport van FPC de Oostvaarderskliniek d.d. 3 februari 2012, waarin het advies van de inrichting is vermeld;|- het risicotaxatierapport van maart 2012.|2	 De procesgang|Bij vonnis van de rechtbank Breda van 28 september 1992 is [naam TBS gestelde], wegens overtreding van de artikelen 242, 245 en 289 van het Wetboek van Strafrecht, veroordeeld tot 20 jaar gevangenisstraf en TBS met dwangverpleging.|De rechtbank constateert dat het hier gaat om misdrijven als bedoeld in artikel 38e, eerste lid, van het Wetboek van Strafrecht.|De TBS is op 24 maart 2003 aangevangen.|De TBS is laatstelijk bij beslissing van 1 april 2011 verlengd voor een termijn van 1 jaar.|Tijdens het onderzoek in de openbare raadkamer van de rechtbank van 26 maart 2012 is de officier van justitie gehoord.|Tevens is [naam TBS gestelde] gehoord, bijgestaan door zijn raadsman mr. Van der Meer, advocaat te Leeuwarden.|Voorts is de deskundige [naam deskundige], klinisch psycholoog/hoofd behandeling gehoord.|3	Het advies van de TBS-instelling|De TBS-instelling heeft geadviseerd de TBS te verlengen met 2 jaar.|De TBS-instelling geeft in haar rapportage aan dat bij [naam TBS gestelde] sprake is van een narcistische en antisociale persoonlijkheidsstoornis, met borderline- en ontwijkende trekken. Daarnaast is er sprake van parafilie. [naam TBS gestelde] heeft een ernstige persoonlijkheids-problematiek met het meest in het oog springend een totale afsplitsing van gevoelens van agressie uit het bewustzijn. De spanningsregulerende vaardigheden alsmede de agressieregulerende vaardigheden schieten ernstig tekort. Binnen de kliniek is de behandeling het afgelopen jaar ingezet met de intentie om na het uitvoeren van de delictscenarioprocedure en na het opstellen van de toekomstketen en het terugvalpreventieplan een verzoek tot machtiging begeleid verlof, na bespreking daarvan in de interne verlofcommissie, voor te leggen aan het Adviescollege Verloftoetsing TBS. [naam TBS gestelde] gedraagt zich over het algemeen correct op de afdeling, staat in goed overleg met mentoren/sociotherapie en volgt trouw zijn afspraken bij de therapeut(en). Hij is niet betrokken geweest bij ernstige incidenten en verricht zijn werkzaamheden naar ieders tevredenheid. Binnen de therapieën lijkt hij zich in voldoende mate te ontwikkelen. Desondanks blijven er verschillende versies van de delictbeschrijvingen bestaan en heeft [naam TBS gestelde] in de afgelopen periode een enkele keer getoond zijn agressieve impulsen onvoldoende te kunnen beheersen en onvoldoende controle te hebben over de opbouw van spanningen/boosheid. Een aanvraag begeleid verlof leek opportuun, maar werd afgewezen omdat in de interne verlofcommissie geen overeenstemming kon worden bereikt. Het risico op vluchten werd weliswaar laag ingeschat, doch gezien het hoge recidiverisico op seksuele delicten en op levensdelicten buiten de kaders, zouden de consequenties van vluchten buitengewoon groot zijn. Binnen de kliniek acht men de kans aanwezig dat het door de deskundigen aanwezig geachte script dat ten grondslag ligt aan de delicten wordt getriggerd zonder dat [naam TBS gestelde], ondanks zijn ontwikkeling binnen de context van de kliniek, daar weerstand tegen kan bieden. Deze afwijzing van het verlof doet het verdere traject stagneren. De kliniek acht het wenselijk de huidige situatie van [naam TBS gestelde], de risicotaxatie, diagnostiek en toekomstige mogelijkheden door externe beoordelaars te laten onderzoeken/evalueren eventueel door middel van een opname in een kliniek ter observatie. Ongeacht de uitkomsten van dit onderzoek is het niet aannemelijk dat de TBS binnen 2 jaar zal kunnen worden beëindigd. Ofwel de ontstane impasse duurt voort met mogelijk op termijn een verzoek tot long-stay plaatsing ofwel er ontstaan openingen voor een resocialisatietraject, dat zeker niet binnen de termijn van twee jaar zal zijn beëindigd. De kliniek adviseert daarom de TBS met 2 jaar te verlengen.|Ter zitting heeft de deskundige [naam deskundige] daaraan nog het volgende toegevoegd. Na de afwijzing van het begeleid verlof is de kliniek blijven nadenken onder welke voorwaarden een verlof mogelijk zou zijn en of er ruimte is om alsnog met een dergelijk verzoek in te stemmen. In dat kader is ook gedacht aan de mogelijkheid tot het innemen van libidoremmende medicatie. Het is niet zo dat er bij [naam TBS gestelde] sprake is van hyperseksualiteit, maar het is wel een mogelijkheid die onderzocht zou kunnen worden. Dit is echter lastig te beoordelen in een klinische situatie. [naam deskundige] heeft toegelicht dat het recidiverisico op lange termijn hoog wordt ingeschat en op korte termijn, bij begeleid verlof, laag. In dit verband wordt onder ‘korte termijn’ verstaan een periode van ongeveer een half jaar. De kliniek houdt er rekening mee dat, met name in situaties waarin [naam TBS gestelde] buiten alle kaders functioneert, er sprake is van een script in zijn hoofd dat kan worden geactiveerd, hetgeen opnieuw kan leiden tot heel ernstige delicten. Het delictscenario is goed afgerond. Men gaat uit van de verklaring zoals hij deze voor het laatst heeft afgelegd. Hierin zitten wel wat verschillen met de eerdere verklaringen. De vraag over het seksueel aspect blijft open staan. Voor het eerst heeft de kliniek er zicht op gekregen wat de seksuele prikkels van [naam TBS gestelde] zijn. Er is sprake van een fascinatie voor prepuberale meisjes.|De kliniek heeft nog geen initiatieven genomen om [naam TBS gestelde] op grond van artikel 13 van de Beginselenwet verpleging ter beschikking gestelden, voor onderzoek in het Pieter Baan Centrum (PBC) te laten plaatsen.|4	Het standpunt van de officier van justitie|De officier van justitie is ter zitting bij de vordering de TBS met 2 jaar te verlengen gebleven. Uit het rapport van de Oostvaarderskliniek blijkt dat er bij [naam TBS gestelde] nog altijd sprake is van een narcistische persoonlijkheidsstoornis, een antisociale persoonlijkheidsstoornis met borderline- en ontwijkende trekken en parafilie. De spanningsregulerende vaardigheden schieten nog steeds tekort. De behandeling is een herhaling van zetten. De officier van justitie constateert dat het blijkbaar in een gestructureerde setting al niet lukt om de agressie te reguleren, gelet op het feit dat er 2 incidenten hebben plaatsgevonden. Er bestaan nog steeds verschillende versies van het delict en de interne verlofcommissie heeft een negatief oordeel afgegeven. De nieuwe risicotaxatie heeft geen nieuwe inzichten gegeven. Een plaatsing in het PBC zou gebruikt kunnen worden door de kliniek voor de vraag wat de behandelingsmogelijkheden nog zijn. In dat geval zou er eerst een verwijzing door de kliniek naar het PBC moeten komen. Vervolgens moet dan worden gekeken wat de mogelijkheden zijn. [naam TBS gestelde] heeft nog geen enkel verlof gehad. De officier van justitie meent dat de behandeling nog niet ver genoeg van de grond is gekomen. Pas nu heeft [naam TBS gestelde] erkend dat hij een preoccupatie voor prepuberale meisjes heeft. De officier van justitie meent dat er zeker nog 2 jaar TBS nodig is.|5	Het standpunt van de verdediging|[naam TBS gestelde] heeft ter zitting verklaard dat hij het niet eens is met een verlenging van de TBS met 2 jaar. Hij meent dat hij op deze manier nooit een kans krijgt.|De verdediging heeft betoogd dat alles vastloopt op het afwijzen van het verlof. De regels daarvoor worden steeds strenger. Er is sprake van een schijnveiligheid. Dit blijkt uit het feit dat er gedacht wordt aan libidoremmende middelen, terwijl er bij [naam TBS gestelde] geen sprake is van hyperseksualiteit. De getuige-deskundige heeft aangegeven dat dit eigenlijk pas bij onbegeleid verlof aan de orde is. Volgens de raadsman bestaan er veel tegenstrijdigheden. Het risico op onttrekken aan de voorwaarden wordt laag ingeschat, toch wordt het verlof afgewezen. Er wordt een veel te zwaar gewicht gelegd op de twee incidenten die hebben plaatsgevonden. Juist binnen de setting van een kliniek zijn er veel prikkels van medebewoners die boosheid kunnen opwekken.|De raadsman geeft aan dat er sprake is van een impasse. [naam TBS gestelde] wil verlof, maar krijgt dat niet. Hij is echter wel een persoon die zich inzet. De raadsman verwacht niet dat er de komende 2 jaar binnen de kliniek iets gaat gebeuren. Daarom verzoekt hij de rechtbank om een observatie in het PBC op te leggen. Daar kan worden gekeken of de risicotaxatie zoals die nu is opgemaakt, juist is, of de angst voor een script in het hoofd van [naam TBS gestelde] reëel is en of de stoornis nog zo nadrukkelijk aanwezig is.|De raadsman vraagt de rechtbank de TBS met 1 jaar te verlengen en daarbij de officier van justitie de opdracht te geven om [naam TBS gestelde] te laten observeren in het PBC. Op deze manier kan er volgend jaar duidelijkheid zijn.|6	Het oordeel van de rechtbank|De TBS kan slechts worden verlengd indien de veiligheid van personen of goederen de verlenging van de TBS eist. Het recidivegevaar dient voort te vloeien uit een ziekelijke stoornis of een gebrekkige ontwikkeling, die aanwezig was ten tijde van het delict waarvoor de TBS is opgelegd.|Gelet op het rapport van de TBS-instelling van 3 februari 2012, waarin is opgenomen het advies om de TBS van [naam TBS gestelde] met 2 jaar te verlengen en de toelichting van de getuige-deskundige ter zitting, is de rechtbank van oordeel dat nog steeds wordt voldaan aan het hiervoor omschreven wettelijke criterium, zodat verlenging van de TBS aangewezen is. De instelling heeft in dit verband aangegeven dat er sprake is een narcistische en antisociale persoonlijkheidsstoornis, met borderline- en ontwijkende trekken. Daarnaast is er sprake van parafilie. [naam TBS gestelde] heeft een ernstige persoonlijkheidsproblematiek met een totale afsplitsing van gevoelens van agressie uit het bewustzijn.|Het recidiverisico wordt bij het wegvallen van de TBS-maatregel voor zowel zedendelicten als levensdelicten op lange termijn hoog ingeschat. De kliniek acht de kans aanwezig dat een eventueel script dat ten grondslag kan liggen aan de delicten wordt getriggerd zonder dat betrokkene, ondanks zijn ontwikkeling binnen de context van de kliniek, daar weerstand tegen kan bieden.|De rechtbank ziet zich vervolgens voor de vraag gesteld of de TBS met twee jaar dient te worden verlengd, zoals geadviseerd door de TBS-instelling, dan wel met één jaar.|De rechtbank stelt vast dat er door de afwijzing van de verlofaanvraag van [naam TBS gestelde] een impasse is ontstaan binnen de setting van de kliniek. De raadman heeft in dit verband de rechtbank verzocht de officier van justitie opdracht te geven een observatie als bedoeld in artikel 13 van de Beginselenwet verpleging ter beschikking gestelden te laten plaatsvinden in het PBC. De rechtbank is van oordeel dat het niet primair op haar weg ligt om de officier van justitie hiertoe opdracht te geven. Onder omstandigheden kan zij zich op termijn genoodzaakt zien dit te doen, maar die situatie doet zich op dit moment niet voor. De behandeling verkeert nog in een te vroeg stadium. Wel ziet de rechtbank aanleiding om de kliniek de opdracht te geven de komende tijd het nodige te ondernemen om te trachten uit genoemde impasse te komen. Hierbij moet gekeken worden naar de eventuele mogelijkheden van verlof en de verdere behandelmogelijkheden. Er moet onder meer worden ingesprongen op de recentelijk geconstateerde pre-occupatie voor prepuberale meisjes bij [naam TBS gestelde]. Een observatie in het PBC of het anderszins inschakelen van externe deskundigheid zijn mogelijkheden die de kliniek tot haar beschikking heeft.|De rechtbank volgt de kliniek en de officier van justitie in het standpunt dat een behandeltraject, in welke vorm dan ook, langer gaat duren dan 1 jaar.|Gelet op hetgeen hierboven is overwogen, is de rechtbank van oordeel dat de veiligheid van anderen, dan wel de algemene veiligheid van personen of goederen, eist dat de TBS met verpleging van [naam TBS gestelde] wordt verlengd met 2 jaar.|7	De toepasselijke wetsartikelen|De beslissing berust op de artikelen 38d en 38e van het Wetboek van Strafrecht.|8	De beslissing.|De rechtbank verlengt de termijn van de terbeschikkingstelling met verpleging van overheidswege van [naam TBS gestelde] met 2 jaar.|Deze beslissing is gegeven door mr. Van Bergen, voorzitter, mr. Van Kralingen en|mr. Dekker, rechters, in tegenwoordigheid van de griffier Van Beijsterveldt en is uitgesproken ter openbare zitting op 6 april 2012."
ECLI:NL:CRVB:2008:BG6031,none,Uitspraak,07-2772 WAO,Bestuursrecht|Bestuursrecht; Socialezekerheidsrecht,Centrale Raad van Beroep,2008-11-28 00:00:00,none,Hoger beroep,Utrecht,none,Raad voor de Rechtspraak,2013-04-05 00:00:00,2013-04-26 04:47:13,Herziening WAO-uitkering. Voldoende medische en arbeidskundige grondslag. Geen aanleiding onafhankelijk deskundige in te schakelen.,"07/2772 WAO|Centrale Raad van Beroep|Enkelvoudige kamer|U I T S P R A A K|op het hoger beroep van:|[Naam apppellante], wonende te [woonplaats] (hierna: appellante),|tegen de uitspraak van de rechtbank Amsterdam van 14 maart 2007, 06/2573 (hierna: aangevallen uitspraak),|in het geding tussen:|appellante|en|de Raad van bestuur van het Uitvoeringsinstituut werknemersverzekeringen (hierna: Uwv).|Datum uitspraak: 28 november 2008|I. PROCESVERLOOP|Namens appellante heeft mr. H. Stoppelenburg, advocaat te Amsterdam, hoger beroep ingesteld.|Het Uwv heeft een verweerschrift ingediend.|Het onderzoek ter zitting heeft plaatsgevonden op 17 oktober 2008. Appellante is niet verschenen. Het Uwv was vertegenwoordigd door R. Zaagsma.|II. OVERWEGINGEN|1.1. Bij besluit van 24 juli 2006 heeft het Uwv, beslissend op bezwaar, gehandhaafd zijn besluit de WAO-uitkering van appellante met ingang van 4 mei 2006 te herzien naar een mate van arbeidsongeschiktheid van 45 tot 55%.|1.2. De rechtbank heeft bij de aangevallen uitspraak het door appellante tegen het besluit van 24 juli 2006 ingestelde beroep gegrond verklaard, dat besluit vernietigd, bepaald dat de rechtsgevolgen van het vernietigde besluit geheel in stand blijven en besluiten genomen omtrent vergoeding van griffierecht en proceskosten.|De rechtbank heeft hiertoe, kort samengevat, overwogen dat het besluit van 24 juli 2006 op een juiste medische grondslag, maar niet op een juiste arbeidskundige grondslag berust. Dit laatste omdat niet op voldoende wijze is toegelicht dat de aan de schatting ten grondslag gelegde functies voor appellante geschikt zijn. Naar het oordeel van de rechtbank is in de beroepsfase alsnog een deugdelijke toelichting verstrekt. De rechtbank heeft hierin aanleiding gevonden te bepalen dat de rechtsgevolgen van het vernietigde besluit geheel in stand blijven.|2.1. In hoger beroep heeft appellante een uitgebreid overzicht gegeven van hetgeen in haar leven is gepasseerd. Appellante is, kort samengevat, gedurende een lange periode misbruikt door haar stiefvader en mishandeld door haar moeder. Toen appellante 22 jaar oud was heeft zij een zelfmoordpoging gedaan.|Naar de mening van appellante heeft het Uwv de ernst van haar psychische klachten onderschat.|2.2. Het Uwv heeft in verweer naar voren gebracht dat de psychische problemen waarmee appellante kampt niet worden ontkend. In verband met deze problemen is een aantal beperkingen aangenomen op het gebied van persoonlijk en sociaal functioneren en is een urenbeperking vastgesteld. Voor het aannemen van meer beperkingen ziet het Uwv geen aanleiding. Van een situatie waarin geen duurzaam benutbare mogelijkheden aanwezig zijn is naar de opvatting van het Uwv geen sprake.|Het Uwv kan zich dan ook vinden in het oordeel van de rechtbank zoals neergelegd in de aangevallen uitspraak.|3.1. Hetgeen appellante heeft aangevoerd - waaronder de verwijzing naar de opvatting van de sociaal psychiatrisch verpleegkundige H. Baeten, zoals neergelegd in onder andere zijn brief van 11 april 2006 - vormt in essentie een herhaling van hetgeen appellante reeds in beroep naar voren heeft gebracht.|3.2. Naar het oordeel van de Raad heeft de rechtbank de gronden van appellante afdoende besproken en genoegzaam gemotiveerd waarom deze gronden niet slagen. De Raad is met de rechtbank en op dezelfde gronden van oordeel dat uit hetgeen door appellante is aangevoerd, noch uit de door haar overgelegde stukken, blijkt dat door het Uwv op onvoldoende wijze rekening is gehouden met de psychische klachten van appellante.|Met de rechtbank en op grond van dezelfde overwegingen is de Raad voorts van oordeel dat het - in hoger beroep herhaalde - verzoek om nader advies van een onafhankelijk deskundige in te winnen niet voor inwilliging in aanmerking komt.|Met de rechtbank is de Raad ten slotte van oordeel dat - gelet op de voor appellante geldende beperkingen - de aan de schatting ten grondslag liggende en in beroep nader toegelichte functies voor appellante geschikt zijn.|3.3. Het hoger beroep van appellante treft derhalve geen doel. De aangevallen uitspraak dient te worden bevestigd.|3.4. De Raad acht geen termen aanwezig om toepassing te geven aan artikel 8:75 van de Algemene wet bestuursrecht.|III. BESLISSING|De Centrale Raad van Beroep;|Recht doende:|Bevestigt de aangevallen uitspraak.|Deze uitspraak is gedaan door J. Brand. De beslissing is, in tegenwoordigheid van T.J. van der Torn als griffier, uitgesproken in het openbaar op 28 november 2008.|(get.) J. Brand.|(get.) T.J. van der Torn.|RB"
ECLI:NL:RBGEL:2017:1964,none,Uitspraak,AWB - 15 _ 5724,Bestuursrecht; Belastingrecht,Rechtbank Gelderland,2017-04-11 00:00:00,"Hoger beroep: ECLI:NL:GHARL:2018:4807, (Gedeeltelijke) vernietiging en zelf afgedaan",Eerste aanleg - meervoudig,Arnhem,none,Raad voor de Rechtspraak,2017-04-07 00:00:00,2020-08-31 13:33:47,"Artikel 14, lid 1, aanhef en onderdeel a, van de Wet vermindering afdracht loonbelasting en premie voor de volksverzekeringen, bewijslast, beroepspraktijkvormingsovereenkomsten voldoen niet aan de voorwaarden gesteld in artikel 7.2.8 Wet Educatie en Beroepsonderwijs, niet aannemelijk dat beroepspraktijkvorming is gevolgd, geen schending vertrouwensbeginsel, grove schuld, geen pleitbaar standpunt, boete gematigd","RECHTBANK GELDERLAND|Zittingsplaats Arnhem|Belastingrecht|zaaknummer: AWB 15/5724|uitspraak van de meervoudige belastingkamer van 11 april 2017|in de zaak tussen|[X] B.V., te [Z] , eiseres|(gemachtigde: drs. [gemachtigde] ),|en|de inspecteur van de Belastingdienst, kantoor Enschede, verweerder.|Procesverloop|Verweerder heeft aan eiseres over het tijdvak 1 januari 2011 tot en met 31 december 2013 een naheffingsaanslag (aanslagnummer [000] .A.01.13500) loonheffingen opgelegd van € 66.230, alsmede bij beschikking een boete van € 9.934. Tevens is bij beschikking € 440 aan heffingsrente en € 1.629 aan belastingrente in rekening gebracht.|Verweerder heeft bij uitspraak op bezwaar van 13 augustus 2015 de naheffingsaanslag en de beschikking heffingsrente (vanaf 2012: belastingrente) en de boetebeschikking gehandhaafd.|Eiseres heeft daartegen bij brief van 15 september 2015, ontvangen door de rechtbank op 16 september 2015, beroep ingesteld.|Verweerder heeft de op de zaak betrekking hebbende stukken overgelegd en een verweerschrift ingediend.|Eiseres heeft, na daartoe de rechtbank in de gelegenheid te zijn gesteld, schriftelijk gerepliceerd, waarna verweerder schriftelijk heeft gedupliceerd.|Het onderzoek ter zitting heeft plaatsgevonden op 21 juli 2016.|Namens eiseres is verschenen [A] , bijgestaan door haar gemachtigde en mr.dr. [B] . Namens verweerder zijn verschenen mr. [gemachtigde] , mr. [C] en [D] .|Eiseres heeft voor de zitting een pleitnota toegezonden aan de rechtbank. Verweerder is ter zitting in de gelegenheid gesteld de pleitnota te lezen omdat deze niet was doorgestuurd aan hem.|Het beroep is ter zitting gelijktijdig behandeld met de beroepsprocedure van [E] B.V. met zaaknummer 15/5726.|Overwegingen|Feiten|1. De bedrijfsactiviteiten van eiseres bestaan uit het voeren van een groothandel in kantoormeubelen en de levering van producten en het verrichten van diensten op het gebied van kantoor- en projectinrichtingen.|2. Eiseres heeft met de onderwijsinstelling [F] (hierna: [F] ) een overeenkomst gesloten teneinde gezamenlijk een aantal van haar werknemers te scholen richting leidinggeven, sales en zakelijke communicatie. Eiseres en [E] B.V. (hierna: [E] ) hebben, onder de naam [G] , in dit kader met [F] en een aantal werknemers beroepspraktijkvormingsovereenkomsten (hierna POK’s) afgesloten voor de beroepsopleidingen Commercieel Medewerker Marketing en Communicatie (hierna: CMMC), kwalificatieniveau 4, Code opleiding (hierna: Crebo-nummer) 10036 en de beroepsopleiding Commercieel Medewerker Binnendienst (hierna: CMB), kwalificatieniveau 3, Crebo-nummer 10044. Het opleidingsplan wordt gerealiseerd met medewerking van [H] en [I] .|3. Beide beroepsopleidingen zijn onderverdeeld in meer dan twintig deelkwalificaties. Deze deelkwalificaties omvatten zowel theorie als beroepspraktijkvorming (hierna ook: BPV).|4. In de meeste POK’s staat onder meer het volgende vermeld:|“(…) De beroepspraktijkvorming heeft betrekking op de onderdelen die behoren bij de 	volledige kwalificatie. De beroepspraktijkvorming omvat in totaal 800 klokuren. (…)”|5. De POK’s zijn mede ondertekend door [I] . [I] is het kenniscentrum voor beroepsonderwijs en werkt nauw samen met het bedrijfsleven. Het erkennen van leerbedrijven is een wettelijke taak die [I] op grond van artikel 7.2.10 van de Wet Educatie & Beroepsonderwijs (hierna: WEB) uitvoerde. [G] heeft op [2003] een erkenning als leerbedrijf gekregen voor het bieden van beroepspraktijkvorming voor de beroepsopleiding CMB en op [2006] voor de beroepsopleiding CMMC.|6. [F] heeft met een aantal werknemers van eiseres onderwijsovereenkomsten afgesloten. [F] heeft deze werknemers in de gelegenheid heeft gesteld de beroepsopleiding CMB of CMMC geheel of gedeeltelijk te volgen.|7. Tot de gedingstukken behoren verzamelstaten van bedrijfsopdrachten behorende tot de deelkwalificatie 50111 Zakelijke Communicatie 3 die zijn uitgevoerd door de volgende werknemers van eiseres of [E] :|[J]|[K]|[L]|[M]|[N]|[O]|8. De verzamelstaten van [J] , [K] en [L] zijn niet mede-ondertekend door de examinator, de verzamelstaten van [M] , [N] en [O] wel.|9. Tot de gedingstukken behoren uitgewerkte examenopgaven deeltoets 1 van deelkwalificatie 50203 Costumer Service 3 van:|[P]|[a]|[b]|10. Tot de gedingstukken behoren dertien certificaten, uitgereikt aan werknemers van eiseres of [E] . De certificaten zijn niet ondertekend door de werknemers.|11. Op een aantal certificaten staat vermeld dat de deelnemers aan de opleiding CMMC de volgende deelkwalificaties hebben behaald:|50111 Zakelijke communicatie 3|50159 Sales 4|53091 Leidinggeven 4|12. Op de andere certificaten staat vermeld dat de deelnemers aan de opleiding CMB de volgende deelkwalificaties hebben behaald:|50203 Costumer Service 3|50111 Zakelijke communicatie 3|50204 Sales 3|13. Bij brieven van 3 april 2013 heeft [F] aan [G] bericht dat de volgende werknemers van eiseres of [E] bij haar staan ingeschreven:|[c]|[d]|[P]|[a]|14. In een brief van 30 september 2015 van [F] aan gemachtigde van eiseres staat onder meer het volgende vermeld:|“(…) Onder BPV-uren wordt verstaan:|- duur van het reguliere werken waarin het vak wordt uitgeoefend|- duur dat de werknemer op de werkvloer bezig is met praktijkonderricht om vaardigheden te 	   leren (werken en leren tegelijk);|- duur van het uitvoeren  van praktijkopdrachten/verslagen;|- duur (praktijk)examen; en|- voorbereidingstijd.|Ten aanzien van het aantal onderwijsuren merken wij op dat [F] een|niet-bekostigde instelling is en tot [2013] niet hoefde te voldoen aan een minimaal 	aantal (contact)uren onderwijs. Dat was alleen ingevoerd voor bekostigde instellingen. Dit 	betekende dat voor de deelkwalificaties (…) van de beroepsopleiding Commercieel 	Medewerker Binnendienst (…) en voor de deelkwalificaties (…) van de beroepsopleiding 	Commercieel Medewerker Marketing en Communicatie die bestonden uit 800 klokuren, geen 	verdere onderverdeling van de BPV-uren binnen de deelkwalificaties (bijvoorbeeld per te 	halen eindterm) was aangebracht. In totaal moest de kwalificatie met de benodigde 800 uur te 	behalen zijn. Omdat onder beroepspraktijkvorming ook het reguliere werk, waar gewerkt 	wordt met de leerdoelen van de werknemer, wordt meegenomen, wordt in de branche van 	[G] , waar fulltime dienstverbanden gebruikelijk zijn, altijd voldaan aan het vereiste 	aantal BPV-uren.|(…)|[G] is geaccrediteerd door het kenniscentrum beroepsonderwijs en bedrijfsleven [I] .|Dit betekent dat zij een goedgekeurd opleidingsplan heeft waardoor zij voldoen aan de 	wettelijke eisen die hiervoor aan het bedrijf en aan de praktijkbegeleiders worden gesteld|(…) ”|15. Gedurende het naheffingstijdvak heeft eiseres de afdrachtvermindering onderwijs, als bedoeld in artikel 14, lid 1, aanhef en onderdeel a, van de Wet vermindering afdracht loonbelasting en premie voor de volksverzekeringen (hierna: Wva), toegepast voor een bedrag van € 66.230.|16. Op 13 november 2013 heeft verweerder een boekenonderzoek bij eiseres en [E] ingesteld. De bevindingen van het onderzoek zijn neergelegd in een conceptrapport met dagtekening 13 maart 2014. In het rapport concludeert verweerder dat de gevolgde opleidingen niet voldoen aan de eisen van artikel 14, lid 1, aanhef en onderdeel a, van de Wva en dat geen recht bestaat op afdrachtvermindering. De geclaimde bedragen zijn gecorrigeerd. Daarbij heeft verweerder een boete aangekondigd.|Geschil|17. In geschil is of de naheffingsaanslag terecht aan eiseres is opgelegd. Meer in het bijzonder is daarbij in geschil of de deelkwalificaties als beroepsopleiding kunnen worden aangemerkt, of de beroepspraktijkvorming feitelijk heeft plaatsgevonden en of sprake is van schending van het vertrouwensbeginsel. Voorts is in geschil of de boete terecht is opgelegd.|Beoordeling van het geschil|18. Tussen partijen is niet in geschil dat de beroepsopleidingen CMB en CMMC op grond van de daaraan toegekende Crebo-codes kwalificeren als beroepsopleiding in de zin van artikel 14, lid 1, aanhef en onderdeel a, van de Wva. Nu dit geen blijk geeft van een onjuiste rechtsopvatting zal de rechtbank partijen hierin volgen.|Afdrachtvermindering|19. Op grond van artikel 14, lid 1, aanhef en onderdeel a van de Wva is de afdrachtvermindering van toepassing met betrekking tot de werknemer die de beroepspraktijkvorming volgt van de beroepsbegeleidende leerweg van een in artikel 7.2.2, lid 1, onderdelen a tot en met e, van de WEB bedoelde beroepsopleiding, op de grondslag van een in artikel 7.2.8 van die wet bedoelde overeenkomst, gesloten door de in artikel 7.2.9 van die wet genoemde partijen en mede ondertekend door het bestuur van het desbetreffende kenniscentrum beroepsonderwijs bedrijfsleven.|20. Artikel 7.2.8. van de WEB luidde in de jaren 2011 tot en met 2013:|“1.	Van elke beroepsopleiding maakt onderricht in de praktijk van het beroep deel uit.|2.	De beroepspraktijkvorming wordt verzorgd op grondslag van een 				overeenkomst, gesloten door de in artikel 7.2.9 genoemde partijen. De 			overeenkomst regelt de rechten en verplichtingen van partijen en omvat met 			inachtneming van het dienaangaande bij of krachtens deze wet bepaalde, ten minste 		bepalingen over:|a. de aanvangsdatum en einddatum van de beroepspraktijkvorming, alsmede het 		    aantal te volgen praktijkuren per kalenderjaar,|b. de begeleiding van de deelnemer,|c. dat deel van de eindtermen (vanaf 2012: kwalificatie) dat de deelnemer tijdens de 		    praktijkperiode dient te 	realiseren en de beoordeling daarvan, en|d. de gevallen waarin en de wijze waarop de overeenkomst voortijdig kan worden 	   ontbonden.|3. Het bedrijf dat of de organisatie die de beroepspraktijkvorming verzorgt, draagt zorg voor de begeleiding van de deelnemers binnen het bedrijf. Het bevoegd gezag beoordeelt of de deelnemer het in het tweede lid, onder c, bedoelde deel van de eindtermen (2012: kwalificatie) heeft gerealiseerd. Het bevoegd gezag betrekt bij die beoordeling het oordeel van het bedrijf onderscheidenlijk de organisatie, met inachtneming van de desbetreffende in de onderwijs- en examenregeling op te nemen regels.”|21. Een redelijke verdeling van de bewijslast brengt mee dat - nu eiseres aanspraak maakt op afdrachtvermindering - eiseres aannemelijk dient te maken dat voldaan is aan de voorwaarden, die worden gesteld in artikel 14, lid 1, aanhef en onderdeel a, van de Wva en de daarin genoemde bepalingen.|22. Naar het oordeel van de rechtbank is eiseres niet in de op haar rustende bewijslast geslaagd. Op grond van de onder 19. en 20. aangehaalde wettelijke bepalingen kan de afdrachtvermindering alleen toepassing vinden indien in de POK de aanvangsdatum en einddatum van de beroepspraktijkvorming, alsmede het aantal te volgen praktijkuren per kalenderjaar vermeld staan. In de tussen eiseres, haar werknemers en [F] gesloten overeenkomsten staat uitdrukkelijk vermeld dat de BPV 800 klokuren beslaat, hetgeen overeenkomt met een volledige beroepsopleiding. Uit de onder 11. en 12. vermelde certificaten kan worden afgeleid dat slechts drie deelkwalificaties door de deelnemers zijn afgerond. Het is aannemelijk dat ook slechts de bij die deelkwalificaties behorende BPV is gevolgd. In de POK’s is evenmin vermeld hoe de BPV is verdeeld over de kalenderjaren. Dit betekent dat het aantal praktijkuren per kalenderjaar niet is vermeld. Reeds hierom komt eiseres geen beroep op artikel 14, lid 1, aanhef en onderdeel a, van de Wva toe. Daarbij komt dat uit de brieven van [F] van 3 april 2013 kan worden afgeleid dat slechts vier werknemers van eiseres of [E] bij [F] ingeschreven hebben gestaan, dat van genoemde personen geen verzamelstaten zijn overgelegd, dat van de zes overlegde verzamelstaten er slechts drie mede zijn ondertekend en dat slechts een drietal uitgewerkte examenuitgaven tot de stukken van het geding behoren. Eiseres heeft dan ook niet aannemelijk gemaakt dat feitelijk sprake is geweest van beroepspraktijkvorming. Dat eiseres stelt geen stukken ter onderbouwing te kunnen overleggen in verband met een reorganisatie dient voor haar rekening te blijven. De bewijslast voor het recht op afdrachtvermindering rust immers op de inhoudingsplichtige die daarop aanspraak maakt.|23. Gelet op het vorenstaande kan in het midden blijven of de deelkwalificaties als beroepsopleiding kunnen worden aangemerkt. Het beroep dient ongegrond te worden verklaard.|Vertrouwensbeginsel|24. De stelling van eiseres dat de naheffingsaanslag moet worden vernietigd omdat sprake is van door verweerder opgewekt vertrouwen faalt. Uit het feit dat bij een zustermaatschappij van eiseres de geclaimde afdrachtvermindering wel is goedgekeurd kan eiseres niet zonder meer het vertrouwen ontlenen dat bij haar de geclaimde afdrachtvermindering eveneens zal worden goedgekeurd door verweerder, zulks mede gelet op het feit dat bij de zustermaatschappij sprake was van een andere onderwijsinstelling en andere opleidingen dan in het onderhavige geval. Bovendien kan uit het controlerapport worden afgeleid dat bij de zustermaatschappij de POK’s wel aan alle voorwaarden voldeden.|Boete|25. Ingevolge artikel 67f van de Algemene wet inzake rijksbelastingen kan de inspecteur een vergrijpboete opleggen aan de inhoudingsplichtige indien het aan diens opzet of grove schuld is te wijten dat te weinig belasting is afgedragen. De boete bedraagt maximaal 100% van de nageheven belasting. Verweerder stelt zich op het standpunt dat sprake is van grove schuld. Verweerder heeft de boete op grond van paragraaf 7 van het Besluit Bestuurlijke Boeten Belastingdienst gematigd tot 15%, omdat inhoudingsplichtige vertrouwd heeft op uitlatingen van [F] .|26. Op verweerder rust de bewijslast aannemelijk te maken dat het aan grove schuld van eiseres is te wijten dat zij te weinig belasting heeft afgedragen. Verweerder stelt zich in het verweerschrift op het standpunt dat eiseres niet had mogen afgaan op het advies van [F] . [F] is volgens verweerder geen fiscaal deskundige. Verweerder stelt voorts dat geen sprake is van een pleitbaar standpunt omdat nagenoeg ieder bewijs ontbreekt van het daadwerkelijk gevolgd zijn van de BPV door de werknemers, terwijl sprake is van een groot fiscaal voordeel.|27. Eiseres stelt dat sprake is van een pleitbaar standpunt. Hiertoe voert eiseres aan dat zij altijd overtuigd is geweest van de rechtmatigheid van de toepassing van de Wva en dat zij hierin werd gesteund door [F] , [H] en [I] , die haar intensief hebben geadviseerd.|28. De rechtbank stelt voorop dat sprake is van een pleitbaar standpunt indien voor dit standpunt, ook al wordt dit onjuist bevonden, zodanige argumenten zijn aan te voeren dat niet kan worden gezegd dat belanghebbende door dat standpunt in te nemen dermate lichtvaardig heeft gehandeld dat het aan haar grove schuld is te wijten dat te weinig belasting is geheven (onder andere Hoge Raad 11 november 2005, ECLI:NL:HT:2005:AU6018).|29. Naar het oordeel van de rechtbank is geen sprake van een pleitbaar standpunt. [F] , [H] en [I] zijn deskundig op het gebied van onderwijs en opleidingen, maar geen fiscaal deskundigen. Bovendien heeft [F] eiseres er in het opleidingsplan expliciet op gewezen dat de verantwoordelijkheid voor de toepassing van de Wva bij haar ligt en dat zij bij twijfel contact op dient te nemen met een accountant of de Belastingdienst.|30. Het ontbreken van een deugdelijke administratie over de door de werknemers gevolgde BPV is dermate onzorgvuldig, dat de handelwijze van de belastingplichtige als grove schuld, dat wil zeggen een in laakbaarheid aan opzet grenzende onachtzaamheid moet worden gekwalificeerd (vergelijk Hoge Raad 19 december 1990,  ECLI:NL:HR:1990:ZC4481). Er is bijvoorbeeld onvoldoende informatie en documentatie beschikbaar over hoe de BPV is vormgegeven, is uitgevoerd en wie de BPV hebben gevolgd, werksets ontbreken vrijwel geheel en de in de POK’s vermelde opleidingen zijn niet daadwerkelijk gevolgd. De vergrijpboete is derhalve terecht opgelegd.|31. Ten slotte dient beoordeeld te worden of de boete gematigd moet worden wegens de overschrijding van de redelijke termijn als genoemd in artikel 6 van het Europees Verdrag tot bescherming van de rechten van de mens en de fundamentele vrijheden (hierna: EVRM). In beginsel is daarvan sprake indien de rechtbank niet binnen twee jaar nadat die termijn is aangevangen, uitspraak heeft gedaan (Hoge Raad 22 april 2005, nr. 37 984, ECLI:NL:HR:2005:AO9006). Deze termijn vangt aan op het moment dat jegens de beboete een handeling is verricht waaraan deze in redelijkheid de verwachting kan ontlenen dat aan hem een boete zal worden opgelegd.|32. De rechtbank heeft vastgesteld dat de boete in ieder geval op 13 maart 2014 aan eiseres bekend is gemaakt. Nu tussen het moment van bekendmaking en deze uitspraak van de rechtbank meer dan twee jaren zijn verstreken, is de redelijke termijn als bedoeld in artikel 6 EVRM overschreden. De rechtbank ziet hierin aanleiding de boete met 15% te verminderen en vast te stellen op € 8.443.|33. Gelet op het voorgaande is van een pleitbaar standpunt geen sprake en heeft verweerder grove schuld aannemelijk gemaakt. De rechtbank acht een vergrijpboete van (85% van 15% =) 12,75% passend en geboden en ziet geen reden om de vergrijpboete verder te matigen.|Heffingsrente en belastingrente|34. Nu eiser geen afzonderlijke beroepsgronden tegen de in rekening gebrachte heffingsrente en belastingrente heeft aangevoerd, dienen ook het beroep inzake de beschikking heffingsrente en belastingrente ongegrond te worden verklaard.|Conclusie|35. De rechtbank verklaart het beroep ongegrond.|Proceskostenveroordeling|36. De rechtbank ziet geen aanleiding voor een proceskostenveroordeling. Nu de boete enkel wordt verminderd vanwege de ambtshalve geconstateerde overschrijding van de redelijke termijn, bestaat geen aanleiding voor een proceskostenveroordeling en/of vergoeding van het griffierecht (zie Hoge Raad 16 september 2011, ECLI:NL:HR:2011:BP8053).|Beslissing|De rechtbank:|verklaart het beroep ongegrond;|vernietigt de uitspraak op bezwaar voor wat betreft de boetebeschikking;|bepaalt dat deze uitspraak in zoverre in de plaats treedt van de uitspraak op bezwaar;|vermindert de boete tot € 8.443.|Deze uitspraak is gedaan door mr. P.J. Tikken, mr. I. Linssen en mr. G.H.W. Bodt, rechters, in tegenwoordigheid van de griffier.|De beslissing is in het openbaar uitgesproken op: 11 april 2017|De griffier is buiten staat de uitspraak|te tekenen|griffier|rechter|Afschrift verzonden aan partijen op:|Rechtsmiddel|Tegen deze uitspraak kunnen partijen binnen zes weken na de verzenddatum hoger beroep instellen bij het gerechtshof Arnhem-Leeuwarden (belastingkamer), Postbus 9030, 6800 EM Arnhem.|Bij het instellen van hoger beroep dient het volgende in acht te worden genomen:|1 - bij het beroepschrift wordt een afschrift van deze uitspraak overgelegd;|2 - het beroepschrift moet ondertekend zijn en ten minste het volgende vermelden:|a. de naam en het adres van de indiener;|b. een dagtekening;|c. een omschrijving van de uitspraak waartegen het hoger beroep is ingesteld;|d. de gronden van het hoger beroep."
ECLI:NL:RBOVE:2016:1292,none,Uitspraak,C/08/184718 / KG ZA 16-113,Civiel recht,Rechtbank Overijssel,2016-04-13 00:00:00,none,Kort geding,Almelo,none,Raad voor de Rechtspraak,2016-04-14 00:00:00,2016-04-14 12:24:27,Gebod tot het weer aansluiten op het gas- en elektriciteitsnetwerk van een woning.,"vonnis|RECHTBANK OVERIJSSEL|Team kanton en handelsrecht|Zittingsplaats Almelo|zaaknummer / rolnummer: C/08/184718 / KG ZA 16-113|Vonnis in kort geding van 13 april 2016|in de zaak van|[eiser]|,|wonende te [woonplaats],|eiser,|advocaat mr. C.G. Mensink te Borne,|tegen|de besloten vennootschap met beperkte aansprakelijkheid|RECREATIEPARK DE TOLPLAS B.V.|,|gevestigd te Doetinchem,|gedaagde,|verschenen in de persoon van de heer [M], statutair directeur.|Partijen zullen hierna [eiser] en De Tolplas genoemd worden.|1|De procedure|1.1.|Het verloop van de procedure blijkt uit:|de dagvaarding,|de mondelinge behandeling.|1.2.|Ten slotte is - vervroegd - vonnis bepaald.|2|De feiten|2.1.|[eiser] is eigenaar van een recreatiewoning op het recreatiepark De Tolplas.|2.2.|Tussen [eiser] en De Tolplas bestaat een geschil met betrekking tot door|de Tolplas in rekening gebrachte en door [eiser] betwiste kosten. [eiser] heeft de door hem betwiste vorderingen van de Tolplas niet betaald.|2.3.|Omdat [eiser] weigerde om de vorderingen te betalen, heeft De Tolplas de woning van [eiser] op 7 december 2015 afgesloten van het elektriciteitsnetwerk.|2.4.|Bij vonnis van 14 december 2015 heeft de voorzieningenrechter van deze rechtbank, locatie Almelo, - onder meer en voor zover van belang - De Tolplas veroordeeld om de aan [eiser] in eigendom toebehorende woning op 10 december 2015 weer aan te sluiten en in ieder geval tot 1 april 2016 aangesloten te houden op het elektriciteitsnetwerk.|2.5.|[eiser] heeft de hem toegezonden factuur die betrekking heeft op het eerste kwartaal van 2016 betaald onder inhouding van “Algemeen beheer”, “CAI”, “Vastrecht” en “Riool/reinigingrecht”.|2.6.|De Tolplas heeft [eiser] op 7 maart 2016 gedagvaard voor de kantonrechter. De kantonrechter heeft nog geen vonnis gewezen.|2.7.|Bij e-mailbericht van 31 maart 2016 heeft De Tolplas aangekondigd dat zij op|1 april 2016 opnieuw zal overgaan tot afsluiting van elektriciteit en gas.|2.8.|De Tolplas heeft [eiser] op 1 april 2016 deels afgesloten van de nutsvoorzieningen.|3|Het geschil|3.1.|[eiser] vordert - samengevat - dat De Tolplas wordt veroordeeld om de woning van [eiser] weer aan te sluiten en aangesloten te houden op het gas- en elektriciteitsnetwerk, zulks op straffe van verbeurte van een dwangsom, alsmede De Tolplas te veroordelen in de kosten van deze procedure.|3.2.|De Tolplas voert verweer.|3.3.|Op de stellingen van partijen wordt hierna, voor zover van belang, nader ingegaan.|4|De beoordeling|4.1.|Het spoedeisend belang blijkt uit de aard van het gevorderde en is door De Tolplas ook niet weersproken, zodat dit voldoende vaststaat.|4.2.|Ter zitting is gebleken dat partijen nog steeds een slepend conflict hebben over vorderingen die De Tolplas en [eiser] over en weer op elkaar stellen te hebben. Het geschil heeft inmiddels zelfs zover gevoerd dat het Gerechtshof Arnhem-Leeuwarden (hierna: het Hof) op 13 mei 2014 een arrest heeft gewezen. Dit arrest heeft het geschil tussen partijen kennelijk niet definitief kunnen beslechten. Na het eerdergenoemde vonnis van de voorzieningenrechter van 14 december 2015 zijn partijen er ook niet in geslaagd om gezamenlijk tot een oplossing te komen; integendeel De Tolplas heeft aanleiding gezien om [eiser] op 7 maart 2016 te dagvaarden voor de kantonrechter. In die procedure heeft de kantonrechter nog geen vonnis gewezen.|4.3.|In de onderhavige procedure is enkel de afsluiting van (een) nutsvoorziening(en) door De Tolplas aan de orde. Naar het oordeel van de voorzieningenrechter is het afsluiten van  nutsvoorzieningen een zwaar middel om betaling af te dwingen. Daartoe mag dan ook niet te snel worden overgegaan. Dat geldt in het bijzonder, indien de nutsvoorzieningen worden geleverd aan een pand dat fungeert als hoofdverblijf van een kleinverbruiker, zoals [eiser]. Weliswaar is de Regeling afsluitbeleid voor kleinverbruikers van elektriciteit en gas niet rechtstreeks op De Tolplas van toepassing, omdat deze niet als “netbeheerder” of als “vergunninghouder” in de zin van dat besluit kan worden aangemerkt, maar van deze regeling gaat wel enige reflexwerking uit voor een recreatiepark als het onderhavige. Immers, de parkbewoners zijn “kleinverbruikers” en zijn voor het leveren van hun nutsvoorzieningen afhankelijk van doorlevering door het park. De wettelijke regeling bevat bepalingen die bevorderen dat op een zorgvuldige wijze met de belangen van een kleinverbruiker wordt omgegaan.|4.4.|[eiser] erkent dat hij op enig moment is gestopt met het volledig betalen van de door De Tolplas gestuurde facturen. De reden hiervoor is dat hij de juistheid van de vordering van De Tolplas betwist en hij een vordering stelt te hebben op De Tolplas. Daargelaten of [eiser] gerechtigd is om deze vorm van eigenrichting te plegen is de voorzieningenrechter, met inachtneming van het vorenoverwogene, voorshands van oordeel dat het per 1 april 2016 opnieuw afsluiten van (een) nutsvoorziening(en) in onderhavige situatie niet het middel is om betaling van achterstallige bedragen af te dwingen. Hoewel voor de voorzieningenrechter niet duidelijk is of de, door [eiser] betwiste, achterstallige betalingen betrekking hebben op nutsvoorzieningen, heeft De Tolplas niet de terughoudendheid betracht die wel van haar verwacht had mogen worden. Dit geldt te meer nu [eiser] onweersproken heeft gesteld dat hij vanaf 1 januari 2016 de hem, via een voorschotnota, in rekening gebrachte bedragen voor gas, water en licht aan De Tolplas heeft voldaan. Door de afsluiting van (een) nutsvoorziening(en) wordt [eiser], die permanent in de woning op het recreatiepark woont, geraakt in zijn primaire levensbehoeften. Bovendien staan De Tolplas nog andere middelen ter beschikking ter inning van de vorderingen op [eiser], zoals de (reeds aanhangige) procedure bij de kantonrechter en de executie van het eerdergenoemde arrest van het Hof.|4.5.|Gelet op het vorenstaande moet het belang van [eiser] zwaarder wegen dan het belang van De Tolplas. Dit betekent dat de gevorderde heraansluiting van de nutsvoorzieningen - op na te melden wijze - toewijsbaar is. De heraansluiting zal zekerheidshalve betrekking hebben op zowel gas als elektriciteit, aangezien het de voorzieningenrechter niet duidelijk is geworden of De Tolplas [eiser] naast elektriciteit ook van het gas heeft afgesloten. Ten aanzien van de vordering tot het aangesloten houden van het gas en de elektriciteit overweegt de voorzieningenrechter vooralsnog dat De Tolplas geen bevoegdheid toekomt om de nutsvoorzieningen van [eiser] opnieuw af te sluiten, zolang [eiser] de toekomstige in rekening gebrachte bedragen voor gas, water en licht aan De Tolplas voldoet en er nog geen rechterlijk oordeel is verkregen van de kantonrechter in de reeds aanhangige procedure (of een minnelijke regeling is bereikt). De voorzieningenrechter zal de vordering tot het aangesloten houden van gas en elektriciteit dan ook toewijzen onder de hiervoor omschreven voorwaarde.|4.6.|De gevorderde dwangsom zal de voorzieningenrechter beperken en maximeren als hieronder te melden.|4.7.|De Tolplas zal als de in het ongelijk gestelde partij in de proceskosten worden veroordeeld. De kosten aan de zijde van [eiser] worden begroot op € 895,-- (€ 79,-- aan griffierecht en € 816,-- aan salaris van de advocaat).|5|5.	De beslissing|De voorzieningenrechter|5.1.|Veroordeelt De Tolplas om de aan [eiser] in eigendom toebehorende woning  binnen 12 uur na betekening van dit vonnis weer aan te sluiten op het gas- en elektriciteitsnetwerk.|5.2.|Veroordeelt De Tolplas om de onder 5.1. bedoelde nutsvoorzieningen aangesloten te houden, zolang [eiser] de toekomstige in rekening gebrachte bedragen voor gas, water en licht aan De Tolplas voldoet en er nog geen rechterlijk oordeel van de kantonrechter is verkregen in de reeds aanhangige procedure, of een minnelijke regeling is bereikt.|5.3.|Bepaalt dat De Tolplas een dwangsom verbeurt van € 500,-- voor iedere dag of een gedeelte daarvan dat zij niet aan het onder 5.1. en/of 5.2. bepaalde voldoet, tot een maximum van € 10.000,--.|5.4.|Veroordeelt De Tolplas in de proceskosten, aan de zijde van [eiser] tot op heden begroot op € 895,--.|5.5.|Verklaart dit vonnis tot zover uitvoerbaar bij voorraad.|5.6.|Wijst het meer of anders gevorderde af.|Dit vonnis is gewezen door mr. G.G. Vermeulen en in het openbaar uitgesproken op|13 april 2016"
ECLI:NL:RBDHA:2016:13850,none,Uitspraak,AWB - 16 _ 2395,Bestuursrecht; Belastingrecht,Rechtbank Den Haag,2016-11-10 00:00:00,"Hoger beroep: ECLI:NL:GHDHA:2017:1545, (Gedeeltelijke) vernietiging met terugwijzen",Eerste aanleg - enkelvoudig,'s-Gravenhage,Wet op de omzetbelasting 1968 7,Raad voor de Rechtspraak,2016-11-17 00:00:00,2020-10-14 16:54:10,"Eiseres dient bij verweerder een verzoek in tot uitbreiding van een fiscale eenheid voor de omzetbelasting. Verweerder wijst dit verzoek af omdat geen sprake zou zijn van verwevenheid. Het tegen die beslissing gemaakt bezwaar wordt door verweerder ongegrond verklaard. In geschil of dit terecht is.|De rechtbank oordeelt dat uit de bewoordingen van artikel 7, vierde lid, van de Wet OB volgt dat uitsluitend bezwaar kan worden gemaakt als de inspecteur bij beschikking daadwerkelijk twee of meer ondernemers aanmerkt als één ondernemer. Door het gesloten systeem staat tegen een beslissing waarbij het verzoek om uitbreiding van een fiscale eenheid wordt afgewezen dus geen bezwaar en beroep open. Verweerder had het bezwaar daarom niet-ontvankelijk moeten verklaren. In zoverre is het beroep gegrond.","Rechtbank DEN HAAG|Team belastingrecht|zaaknummer: SGR 16/2395|uitspraak van de enkelvoudige kamer van 10 november 2016 in de zaak tussen|[eiseres 1] B.V. c.s.|eiseres,|en|de inspecteur van de Belastingdienst/Grote Ondernemingen, kantoor [kantoorplaats]|, verweerder.|Procesverloop|Verweerder heeft het verzoek van eiseres tot uitbreiding van een fiscale eenheid afgewezen. Het bezwaar dat eiseres hiertegen heeft gemaakt, heeft verweerder ongegrond verklaard.|Eiseres heeft daartegen beroep ingesteld.|Verweerder heeft een verweerschrift ingediend.|Het onderzoek ter zitting heeft plaatsgevonden op 29 september 2016. Namens eiseres is [persoon 1] verschenen bijgestaan door [persoon 2] . Verweerder heeft zich laten vertegenwoordigen door [persoon 3] , [persoon 4] en [persoon 5] .|Na sluiting van het onderzoek hebben beide partijen zich, naar aanleiding van het verhandelde ter zitting, schriftelijk uitgelaten over de ontvankelijkheid van het bezwaar.|Overwegingen|Feiten|1. Eiseres heeft op 22 oktober 2014 verzocht de fiscale eenheid omzetbelasting [bedrijf] NV c.s. uit te breiden met de Stichting [naam stichting] (de Stichting). Dit verzoek heeft verweerder afgewezen bij besluit van 18 februari 2015, omdat volgens hem niet is voldaan aan de verwevenheidseisen die in artikel 7, vierde lid, Wet op de omzetbelasting 1968 (Wet OB) worden gesteld.|Geschil|2. Tussen partijen is in geschil of verweerder terecht heeft geoordeeld dat eiseres en de Stichting geen fiscale eenheid zijn in de zin van artikel 7, vierde lid, van de Wet OB.|Beoordeling van het geschil|3. Alvorens een inhoudelijk oordeel te kunnen geven over het geschil, dient de rechtbank de ontvankelijkheid van het bezwaar en het beroep te beoordelen.|4. Artikel 26, eerste lid, van de Algemene wet inzake rijksbelastingen (Awr) bepaalt dat tegen een ingevolge de belastingwet genomen besluit, in afwijking van artikel 8:1, eerste lid van de Algemene wet bestuursrecht (Awb), slechts beroep bij de bestuursrechter openstaat indien sprake is van een belastingaanslag of een voor bezwaar vatbare beschikking. Artikel 7:1, van de Awb bepaalt dat degene aan wie het recht is toegekend beroep in te stellen bij de bestuursrechter, eerst bezwaar moet maken.|5. Het voorstaande betekent dat slechts bezwaar kan worden gemaakt tegen de beslissing van verweerder om de door eiseres gevraagde beschikking niet af te geven, indien die beslissing volgens de belastingwetgeving een voor bezwaar vatbare beschikking is.|6. In artikel 7, vierde lid, van de Wet OB is bepaald dat ondernemers die in financieel, organisatorisch en economisch opzicht zodanig zijn verweven dat zij een eenheid vormen, al dan niet op verzoek van een van hen, bij voor bezwaar vatbare beschikking van de inspecteur als één ondernemer worden aangemerkt. Uit de bewoordingen van deze tekst volgt dat uitsluitend bezwaar kan worden gemaakt indien de inspecteur bij de beschikking daadwerkelijk twee of meer ondernemers aanmerkt als één ondernemer. In onderhavig geval is daarvan echter geen sprake. Verweerder deelt immers slechts mee dat hij het verzoek om uitbreiding niet inwilligt.|7. De rechtbank volgt verweerder niet in zijn stelling dat sprake is van een schriftelijke weigering de beschikking af te geven waartegen op grond van artikel 6:2, letter a, van de Awb bezwaar en beroep open staat. Artikel 6:2, letter a, van de Awb ziet immers niet op de schriftelijke afwijzing van een aanvraag om een beschikking, omdat artikel 1:3, tweede lid, Awb die afwijzing al gelijk stelt met een besluit.|8. Het besluit van verweerder om de gevraagde beschikking niet af te geven, is dan ook geen voor bezwaar vatbare beschikking.|9. Dat is ook in overeenstemming met het niet constitutieve karakter van de beschikking, bedoeld in artikel 7, vierde lid, van de Wet OB. Indien belastingplichtigen voldoen aan de materiële voorwaarden voor een fiscale eenheid, ontstaat die fiscale eenheid van rechtswege en is formalisering door middel van een door de inspecteur af te geven beschikking niet nodig. Een verschil van inzicht kan aan de rechter worden voorgelegd via een bezwaar tegen een voldoening op aangifte of tegen een door de inspecteur opgelegde naheffingsaanslag.|10. De rechtbank wijst in dit verband onder meer op het arrest van de Hoge Raad van 27 januari 2006 (ECLI:NL:HR:2006:AV0408) waarin het volgende is geoordeeld:|“Het Hof heeft vervolgens geoordeeld dat de in artikel 7, lid 4, van de Wet bedoelde beschikking waarbij nauw verweven ondernemers als fiscale eenheid worden aangemerkt, als een constitutieve voorwaarde voor het bestaan van een fiscale eenheid moet worden beschouwd.. (…)|Zoals de Hoge Raad (…) heeft overwogen, beoogt artikel 7, lid 4, van de Wet niet het van de wil van de betrokken belastingplichtigen of van de inspecteur te laten afhangen of belastingplichtigen, indien aan de voorwaarde van nauwe verbondenheid is voldaan, al dan niet als één ondernemer worden aangemerkt. De betekenis van een ingevolge artikel 7, lid 4, van de Wet door de inspecteur te geven beschikking is gelegen in de rechtszekerheid, ter bescherming van belastingplichtigen tegen de mogelijkheid dat bij een verschil van mening tussen de inspecteur en hen over het bestaan van een fiscale eenheid en/of het tijdstip waarop deze is ingegaan, een beslechting van dat geschil in de door de inspecteur voorgestane zin tot gevolg zou hebben dat zij tegen hun wil als fiscale eenheid worden behandeld voor een periode gelegen vóór het moment waarop de inspecteur zijn standpunt terzake bekend heeft gemaakt.|'s Hofs oordeel, dat uitgaat van een verder strekkende betekenis van de in artikel 7, lid 4, van de Wet bedoelde beschikking, geeft dan ook blijk van een onjuiste rechtsopvatting. Belastingplichtigen, die daarbij belang hebben, kunnen ook in een procedure als de onderhavige ter zake van een naheffingsaanslag omzetbelasting zich erop beroepen dat zij als één belastingplichtige moeten worden aangemerkt, omdat zij in het tijdvak waarop de aanslag betrekking heeft, in financieel, organisatorisch en economisch opzicht nauw met elkaar verbonden zijn. In dat geval dient de juistheid van die stelling te worden beoordeeld en kan, zo de stelling juist wordt bevonden, aan de betrokken belanghebbende(n) niet worden tegengeworpen dat de inspecteur (nog) niet een beschikking ingevolge artikel 7, lid 4, van de Wet heeft afgegeven.”|11. Dat verweerder in zijn beslissing van 18 februari 2015 heeft vermeld dat daartegen bezwaar kan worden gemaakt en dat ook eiseres meent dat hiertegen bezwaar open staat, leidt niet tot een ander oordeel. Of een besluit vatbaar is voor bezwaar of beroep is een vraag van openbare orde en is dan ook niet afhankelijk van wat partijen daarover vinden of hebben afgesproken.|12. Het voorgaande leidt de rechtbank tot de conclusie dat het besluit van verweerder van 18 februari 2015 niet een voor bezwaar vatbare beschikking is en dat verweerder het bezwaar daartegen niet-ontvankelijk had moeten verklaren. Nu verweerder het bezwaar ongegrond heeft verklaard, is het beroep in zoverre gegrond. Gelet op artikel 8:41a van de Awb zal de rechtbank de zaak niet terugwijzen naar verweerder maar toepassing geven aan het bepaalde in artikel 8:72, derde lid, letter b, van de Awb.|Proceskosten|13. De rechtbank ziet aanleiding verweerder te veroordelen in de proceskosten en stelt deze op de voet van het Besluit proceskosten bestuursrecht vast op € 992 (1 punt voor het indienen van het beroepschrift en 1 punt voor het verschijnen per zitting).|Beslissing|De rechtbank:|- verklaart het beroep gegrond;|- vernietigt de uitspraak op bezwaar;| - verklaart het bezwaar niet-ontvankelijk en bepaalt dat deze uitspraak in de plaats treedt van de vernietigde uitspraak op bezwaar;| - veroordeelt verweerder in de proceskosten van eiseres tot een bedrag van € 992;| - draagt verweerder op het betaalde griffierecht van € 334 aan eiseres te vergoeden.|Deze uitspraak is gedaan door mr. G.J. Ebbeling, rechter, in aanwezigheid van H. van Lingen, griffier. De beslissing is in het openbaar uitgesproken op 10 november 2016.|Rechtsmiddel|Tegen deze uitspraak kunnen partijen binnen zes weken na verzending hoger beroep instellen bij het gerechtshof Den Haag (belastingkamer), Postbus 20021, 2500 EA Den Haag."
ECLI:NL:RVS:2015:3456,none,Uitspraak,201410292/1/R3,Bestuursrecht,Raad van State,2015-11-11 00:00:00,none,Eerste aanleg - meervoudig,'s-Gravenhage,Algemene wet bestuursrecht|Wet ruimtelijke ordening,Raad voor de Rechtspraak,2015-11-11 00:00:00,2018-08-25 01:51:16,"Bij besluit van 25 september 2014 heeft de raad het bestemmingsplan ""Waterdael III, herziening [locatie 1]"" vastgesteld.","201410292/1/R3.|Datum uitspraak: 11 november 2015|AFDELING|BESTUURSRECHTSPRAAK|Uitspraak in het geding tussen:|[appellante A] en [appellant B], gevestigd onderscheidenlijk wonend te Someren, (hierna tezamen en in enkelvoud: [appellant]),|appellanten,|en|de raad van de gemeente Someren,|verweerder.|Procesverloop|Bij besluit van 25 september 2014 heeft de raad het bestemmingsplan ""Waterdael III, herziening [locatie 1]"" vastgesteld.|Tegen dit besluit heeft [appellant] beroep ingesteld.|De raad heeft een verweerschrift ingediend.|[appellant] heeft een nader stuk ingediend.|De Afdeling heeft de zaak ter zitting behandeld op 16 september 2015, waar [appellant B], bijgestaan door M.J.E. Driessen, en de raad, vertegenwoordigd door Y.J.P. Vavier en A.J.M. van Son, beiden werkzaam bij de gemeente, zijn verschenen.|Overwegingen|Inleiding|1. Op het perceel [locatie 1] te Someren waren ten tijde van de vaststelling van het plan twee bedrijven, te weten een offset- en zeefdrukkerij ([locatie 2]) en een ingenieursbureau/machinefabriek ([locatie 3]), en een bedrijfswoning aanwezig. [appellant] is eigenaar van het perceel en exploiteert de offset- en zeefdrukkerij. De machinefabriek wordt door een derde geëxploiteerd. In de directe nabijheid van het perceel is een woonwijk voorzien, waarvoor krachtens het bestemmingsplan ""Waterdael III"" ten tijde van de vaststelling van het thans aan de orde zijnde plan een onherroepelijke woonbestemming gold.|Bij besluit van 21 oktober 2010 heeft de raad genoemd bestemmingsplan ""Waterdael III"" vastgesteld, waarbij aan het perceel de bestemming ""Wonen - 1"" werd toegekend en deze gronden tevens voor bestaande bedrijfsdoeleinden waren bestemd. Bij uitspraak van 20 juni 2012 in zaak nr. 201009359/1/R3 heeft de Afdeling het plandeel voor het perceel vernietigd omdat, anders dan de raad had beoogd, niet was uit te sluiten dat de ten tijde van de planvaststelling op het perceel aanwezige bedrijfsgebouwen niet als zodanig waren bestemd.|Het plan dat thans ter beoordeling voorligt, voorziet in een actuele planologisch-juridische regeling voor het perceel waarbij enkel de bestaande bedrijfsgebouwen als zodanig zijn bestemd. [appellant] vindt dat het plan hem ten opzichte van het vorige bestemmingsplan te veel in zijn ontwikkelingsmogelijkheden beperkt.|Toetsingskader|2. Bij de vaststelling van een bestemmingsplan heeft de raad beleidsvrijheid om bestemmingen aan te wijzen en regels te geven die de raad uit een oogpunt van een goede ruimtelijke ordening nodig acht. De Afdeling toetst deze beslissing terughoudend. Dit betekent dat de Afdeling aan de hand van de beroepsgronden beoordeelt of aanleiding bestaat voor het oordeel dat de raad zich niet in redelijkheid op het standpunt heeft kunnen stellen dat het plan strekt ten behoeve van een goede ruimtelijke ordening. Voorts beoordeelt de Afdeling aan de hand van de beroepsgronden of het bestreden besluit anderszins is voorbereid of genomen in strijd met het recht.|Bouw- en gebruiksmogelijkheden|3. [appellant] betoogt dat de bouwvlakken voor bedrijfsbebouwing ten onrechte uitsluitend de oppervlakte van de bestaande bebouwing beslaan. Hierdoor wordt, anders dan in het voorgaande plan, geen flexibiliteit geboden voor de situering van eventuele vervangende nieuwbouw.|Voorts betoogt hij dat de onder het voorgaande plan geldende maximale goot- en bouwhoogte van 6 m onderscheidenlijk 11 m niet aan het gehele perceel is toegekend, terwijl uit de nota van zienswijzen volgt dat de raad dit met de vaststelling van het plan heeft beoogd. De voor enkele gebouwen toegekende goot- en bouwhoogte van 3 m en 5 m zijn volgens [appellant] niet toereikend voor het langwerpige bedrijfsgebouw in het westen van het plangebied.|Verder betoogt hij dat de aanduidingen voor de drukkerij en de machinefabriek in de weg staan aan het uitwisselen van functies tussen deze twee bedrijven en aan de vestiging van nieuwe bedrijven in milieucategorie 3.1. Volgens [appellant] staat deze wijze van bestemmen gelijk aan het opnemen van persoonsgebonden overgangsrecht, zodat de bestaande bedrijvigheid is wegbestemd.|3.1. Aan het perceel [locatie 1] zijn de bestemming ""Bedrijf"", meer bouwvlakken en de aanduidingen ""bedrijfswoning"", ""specifieke vorm van bedrijf - drukkerij"" en ""specifieke vorm van bedrijf - machinefabriek"" toegekend. Voor de bedrijfswoning, de drukkerij en de machinefabriek zijn een maximale goot- en bouwhoogte van 6 m onderscheidenlijk 11 m opgenomen. Voor het langwerpige gebouw in het westen van het plangebied is een maximale goot- en bouwhoogte van 3 m onderscheidenlijk 5 m opgenomen.|Ingevolge artikel 3, lid 3.1, van de planregels zijn de voor ""Bedrijf"" aangewezen gronden bestemd voor:|a. bedrijfsmatige activiteiten, uitsluitend voor zover deze voorkomen in de categorieën 1 en 2 van de bij dit plan gevoegde Staat van bedrijfsactiviteiten;|b. bedrijfsmatige activiteiten van categorie 3.1 in de vorm van:|1. Een drukkerij ter plaatse van de aanduiding ""specifieke vorm van bedrijf - drukkerij"";|2. Een machinefabriek ter plaatse van de aanduiding ""specifieke vorm van bedrijf - machinefabriek"";|(…);|d. een bedrijfswoning uitsluitend ter plaatse van de aanduiding ""bedrijfswoning"";|(…).|Ingevolge lid 3.2.1 geldt voor het bouwen van bouwwerken dat gebouwen en overkappingen uitsluitend binnen het bouwvlak mogen worden gebouwd.|Ingevolge lid 3.4 kan het bevoegd gezag een omgevingsvergunning verlenen voor het afwijken van het bepaalde in lid 3.1, aanhef en onder a en b, ten behoeve van bedrijven welke niet voorkomen in de Staat van Bedrijfsactiviteiten, met dien verstande dat deze bedrijven naar aard en invloed op de omgeving gelijk te stellen zijn met de toegelaten milieucategorieën 1, 2 en/of 3.1.|Ingevolge lid 3.5, onder a, is het college van burgemeester en wethouders bevoegd het bestemmingsplan te wijzigen in de zin dat het bestaande bouwvlak mag worden verplaatst dan wel van vorm mag worden veranderd, met dien verstande dat de oppervlakte van het bouwvlak niet mag worden vergroot.|3.2. In het algemeen kunnen aan een geldend bestemmingsplan geen blijvende rechten worden ontleend. De raad kan op grond van gewijzigde planologische inzichten en na afweging van alle betrokken belangen andere bestemmingen en regels voor gronden vaststellen. De raad acht het, met het oog op een evenwichtige verhouding tussen de beoogde woningbouw en de bestaande bedrijfsmatige activiteiten, van belang dat een andere situering van bouwwerken op het bedrijfsperceel vooraf wordt getoetst op ruimtelijke aanvaardbaarheid. Daarom heeft hij uitsluitend de huidige situering van de bouwwerken bij recht willen toestaan. Volgens de raad biedt de wijzigingsbevoegdheid in artikel 3, lid 3.5, van de planregels voldoende flexibiliteit voor vervangende nieuwbouw van bestaande bedrijfsgebouwen.|De Afdeling acht het standpunt van de raad niet onredelijk. [appellant] heeft ter zitting naar voren gebracht dat de staat van het bedrijfsgebouw ter plaatse van de machinefabriek noopt tot vervangende nieuwbouw. Ter zitting is evenwel komen vast te staan dat [appellant] ten tijde van de vaststelling van het plan geen concrete plannen voor vervangende nieuwbouw van bedrijfsgebouwen bij het gemeentebestuur kenbaar heeft gemaakt. Verder heeft [appellant] ter zitting erop gewezen dat hij met een wijzigingsbevoegdheid afhankelijk zal zijn van de medewerking van het gemeentebestuur en dat derden tegen een bij wijzigingsbevoegdheid toegestane alternatieve situering van vervangende nieuwbouw in rechte kunnen opkomen. Met de vaststelling van het plan heeft de raad een groter gewicht toegekend aan het algemene belang bij het vooraf kunnen toetsen van concrete plannen voor vervangende nieuwbouw buiten het bestaande bouwvlak op ruimtelijke aanvaardbaarheid dan aan het belang van [appellant] bij het opnemen van bouwvlakken die bij recht meer flexibiliteit bieden voor de situering van vervangende nieuwbouw. Naar het oordeel van de Afdeling is dit niet onredelijk. Het betoog faalt.|3.3. Voor het langwerpige bedrijfsgebouw in het westen van het plangebied gold in het ontwerpplan een goot- en bouwhoogte van 3 m onderscheidenlijk 5 m. Deze hoogten zijn met de vaststelling van het plan niet gewijzigd. Voor de drukkerij en de machinefabriek gold in het ontwerpplan een goot- en bouwhoogte van 6 m. Naar aanleiding van de zienswijze van [appellant] heeft de raad de maximaal toegestane bouwhoogte voor de drukkerij en de machinefabriek bij de planvaststelling gewijzigd in 11 m. In de nota van zienswijzen staat hierover dat de bouwhoogte van bedrijfsgebouwen in overeenstemming zal worden gebracht met de toegestane bouwhoogte in het voorheen geldende plan ""Middengebied"". De bouwhoogte bedraagt maximaal 11 m, aldus de nota van zienswijzen.|De Afdeling ziet geen aanleiding voor de conclusie dat uit de nota van zienswijzen volgt dat het de bedoeling van de raad is geweest om voor het hele bedrijfsperceel een maximale goot- en bouwhoogte van 6 m onderscheidenlijk 11 m toe te staan. In het voorheen geldende bestemmingsplan ""Middengebied"" werd, gelet op artikel 6, leden 3.5 en 4c, van de planvoorschriften behorend bij dat plan, een onderscheid gemaakt tussen hoofd- en bijgebouwen voor bedrijfsdoeleinden. Voor het langwerpige bedrijfsgebouw, dat gelet op de grootte kan worden onderscheiden van het hoofdgebouw, gold een maximaal toegestane goot- en bouwhoogte van 3 m onderscheidenlijk 4,5 m. Gelet hierop heeft de raad, in overeenstemming met de nota van zienswijzen, de maximaal toegestane bouwhoogte voor het langwerpige bedrijfsgebouw in het westen van het plangebied in overeenstemming gebracht met de toegestane bouwhoogte in het voorheen geldende plan ""Middengebied"". Dat de raad geen grotere goot- en bouwhoogte dan 3 m onderscheidenlijk 5 m voor dat gebouw heeft willen toestaan, is naar het oordeel van de Afdeling niet onredelijk. Hierbij betrekt de Afdeling dat de raad met de vaststelling van het plan de bestaande bedrijfsbebouwing als zodanig heeft willen bestemmen. Verder heeft de raad toegelicht dat het langwerpige bedrijfsgebouw even groot is als het bijgebouw op het aangrenzende perceel Keizerstraat 111, zodat hij het vanuit een stedenbouwkundig oogpunt onwenselijk acht een grotere goot- en bouwhoogte op te nemen. Het betoog faalt.|3.4. De Afdeling stelt vast dat de drukkerij en de machinefabriek gelet op de aanduidingen ""specifieke vorm van bedrijf - drukkerij"" en ""specifieke vorm van bedrijf - machinefabriek"" in samenhang bezien met artikel 3, lid 3.1, aanhef en onder b, van de planregels als zodanig zijn bestemd. De bedrijfsactiviteiten zijn daarom niet onder het overgangsrecht gebracht. Gelet op het bepaalde onder a zijn daarnaast bedrijven in milieucategorie 1 en 2 zoals opgenomen in de als bijlage bij de planregels gevoegde Staat van bedrijfsactiviteiten bij recht toegestaan. Dat de raad, gelet op de beoogde woningbouw rondom het bedrijfsperceel, andere bedrijven in milieucategorie 3.1 dan de bestaande drukkerij niet bij recht heeft willen toestaan is naar het oordeel van de Afdeling niet onredelijk. Dat [appellant] ter zitting naar voren heeft gebracht dat de bedrijfsactiviteiten van de machinefabriek binnen afzienbare tijd zullen worden gestaakt en dat de bestemmingsregeling tot gevolg heeft dat de categorie-3.1 bedrijvigheid van de drukkerij niet bij recht in deze dan vrijkomende bedrijfsgebouwen mag worden uitgeoefend, maakt dit oordeel niet anders. Hierbij betrekt de Afdeling dat beoogd is de bestaande bedrijfsactiviteiten te bestemmen. Ten tijde van het bestreden besluit was niet bekend dat de machinefabriek haar activiteiten zou staken. Bovendien kunnen ingevolge lid 3.4 bij omgevingsvergunning, waarmee van het plan wordt afgeweken, bedrijven worden toegestaan die naar aard en invloed op de omgeving gelijk te stellen zijn met de bij recht toegestane bedrijven in milieucategorieën 1, 2 en/of 3. Het betoog faalt.|Wijzigingsbevoegdheid voor woningbouw|4. De raad stelt in zijn verweerschrift dat [appellant] de beroepsgrond over het ontbreken van een wijzigingsbevoegdheid voor woningbouw op zijn perceel niet kan aanvoeren, omdat hij daarover geen zienswijze naar voren heeft gebracht.|4.1. De Afdeling stelt vast dat [appellant] in zijn reactie op het voorontwerp van het plan heeft verzocht een wijzigingsbevoegdheid in het plan op te nemen voor woningbouw op zijn perceel. Met de zienswijze over het ontwerp van het plan heeft [appellant] zijn reactie op het voorontwerp ingelast, zodat deze reactie onderdeel uitmaakt van zijn zienswijze. Daarmee heeft [appellant], anders dan de raad stelt, het ontbreken van een wijzigingsbevoegdheid voor woningbouw in zijn zienswijze over het ontwerpplan naar voren gebracht. Reeds hierom is er geen aanleiding voor het oordeel dat [appellant] deze grond niet in beroep zou kunnen aanvoeren.|5. [appellant] betoogt dat de raad ten onrechte niet is ingegaan op zijn concrete verzoek om te voorzien in een wijzigingsbevoegdheid waarmee het plan ten behoeve van woningbouw kan worden gewijzigd, zoals ook in bestemmingsplan ""Waterdael III"" voor zijn perceel was opgenomen.|5.1. In de zienswijzennota wordt verwezen naar de nota van inspraak. Gelet op paragraaf 2.4 van de nota van inspraak heeft de raad gereageerd op het bij brief van 22 augustus 2013 door [appellant] gedane verzoek om de wijzigingsbevoegdheid op te nemen. Derhalve bestaat geen aanleiding voor de conclusie dat de raad niet op dit verzoek zou zijn ingegaan. In zoverre mist het betoog feitelijke grondslag.|In de nota van inspraak en ter zitting heeft de raad naar voren gebracht dat hij het opnemen van een dergelijke wijzigingsbevoegdheid niet wenselijk acht, omdat in dat geval in verschillende procedures een beroep kan worden gedaan op de terzake in verschillende bestemmingsplannen opgenomen wijzigingsbevoegdheid. In het voorheen geldende bestemmingsplan ""Waterdael III"" was, voordat de Afdeling het plandeel voor het perceel [locatie 1] had vernietigd, voor al deze gronden één wijzigingsbevoegdheid opgenomen. De raad heeft gesteld dat het perceel in de Structuurvisie Someren 2028 is aangemerkt als een onderdeel van een potentiële inbreidingslocatie, waardoor is vastgelegd dat de betrokken gronden in de toekomst, onder voorwaarden, voor woningbouw kunnen worden ontwikkeld. De raad heeft geen solitaire nieuwbouw op het perceel bij wijzigingsbevoegdheid mogelijk willen maken, maar wenst de mogelijkheden voor dergelijke nieuwbouw pas te beoordelen aan de hand van een concrete aanvraag voor woningbouw voor de gehele zich over verschillende percelen uitstrekkende inbreidingslocatie die het plangebied van het onderhavige plan overstijgt. Dat de raad het belang bij een integrale stedenbouwkundige beoordeling van de inbreidingslocatie als geheel te ontwikkelen woningbouwlocatie in één bestemmingsplanprocedure wenst te laten prevaleren boven het belang van [appellant] bij de door hem gevraagde wijzigingsbevoegdheid voor zijn perceel is naar het oordeel van de Afdeling niet onredelijk. Het betoog faalt.|Slotoverwegingen|6. Gelet op het voorgaande is het beroep ongegrond.|7. Voor een proceskostenvergoeding bestaat geen aanleiding.|Beslissing|De Afdeling bestuursrechtspraak van de Raad van State:|verklaart het beroep ongegrond.|Aldus vastgesteld door mr. Th.C. van Sloten, voorzitter, en mr. J. Hoekstra en mr. F.D. van Heijningen, leden, in tegenwoordigheid van mr. R.P.F. Boermans, griffier.|w.g. Van Sloten w.g. Boermans|voorzitter griffier|Uitgesproken in het openbaar op 11 november 2015|429-813."
ECLI:NL:RBDHA:2018:14395,none,Uitspraak,C/09/563942 KG ZA 18-1233,Civiel recht; Verbintenissenrecht,Rechtbank Den Haag,2018-11-27 00:00:00,none,Kort geding,'s-Gravenhage,none,Raad voor de Rechtspraak,2018-12-05 00:00:00,2018-12-14 09:45:57,"Aan een cassatieberoep tegen een uitspraak van de civiele rechter in een kort geding tegen de uitlevering (waarin wordt betoogd dat de uitlevering een schending van artikel 2 of 3 EVRM oplevert) komt geen schorsende werking toe. Dit levert geen strijd op met artikel 13 EVRM (zie EHRM 5 juli 2016, A.B./Nederland).","Rechtbank den haag|Team handel - voorzieningenrechter|zaak- / rolnummer: C/09/563942 / KG ZA 18-1233|Vonnis in kort geding van 27 november 2018|in de zaak van|[eiser]|, verblijvende in de Penitentiaire Inrichting te [locatie] ,|eiser,|advocaat mr. C. Reijntjes-Wendenburg te Maastricht,|tegen:|DE STAAT DER NEDERLANDEN|(Ministerie van Justitie en Veiligheid) te Den Haag,|gedaagde,|advocaat mr. M.M. van Asperen te Den Haag.|Partijen worden hierna respectievelijk aangeduid als ‘ [eiser] ’ en ‘de Staat’.|1|De procedure|1.1.|Het verloop van de procedure blijkt uit:|-	de dagvaarding van 27 november 2018, met één productie;|- 	de nadere producties van de Staat;|-	de op 27 november 2018 gehouden mondelinge behandeling, waarbij door beide partijen pleitaantekeningen zijn overgelegd.|1.2.|Op 27 november 2018 is door middel van een verkort vonnis uitspraak gedaan. Het onderstaande vormt daarvan de uitwerking, die is vastgesteld op 4 december 2018.|2|De feiten|Op grond van de stukken en het verhandelde ter zitting wordt in dit geding van het volgende uitgegaan.|2.1.|[eiser] heeft de Albanese nationaliteit. Hij is in Albanië op 13 juni 2011 bij verstek veroordeeld tot een gevangenisstraf van vier jaar en zes maanden voor onder meer een levensdelict en illegaal wapenbezit. Het slachtoffer was de heer [A] (hierna: [A] ).|2.2.|[eiser] is op 14 september 2016 in Nederland aangehouden en in verzekering gesteld. Albanië heeft om zijn uitlevering verzocht.|2.3.|De Internationale Rechtshulpkamer van de rechtbank Amsterdam heeft in haar uitspraak van 11 april 2017 de uitlevering toelaatbaar verklaard. In dat geding had [eiser] aangevoerd dat hij bij uitlevering naar Albanië voor bloedwraak van de familie van [A] heeft te vrezen en dat de uitlevering in verband met een dreigende schending van de artikelen 2 en 3 van het Europees Verdrag tot bescherming van de rechten van de mens en de fundamentele vrijheden (EVRM) moet worden geweigerd.|2.4.|Het door [eiser] tegen de uitspraak van 11 april 2017 ingestelde cassatieberoep is verworpen met toepassing van artikel 81 RO.|2.5.|De Minister heeft in zijn beschikking van 16 mei 2018 besloten [eiser] uit te leveren.|2.6.|[eiser] heeft de Staat daarop in kort geding gedagvaard bij de voorzieningenrechter van de rechtbank Den Haag. In die procedure heeft [eiser] – kort gezegd – gevorderd de Staat te verbieden om [eiser] uit te leveren aan Albanië, althans om dit niet te doen zonder dat eerst nader onderzoek is gedaan naar het gevaar dat [eiser] als gevolg van bloedwraak in Albanië loopt of zonder dat eerst toereikende garanties bij de Albanese autoriteiten zijn bedongen ten aanzien van de bescherming van [eiser] tegen bloedwraak. Aan deze vordering heeft [eiser] onder meer ten grondslag gelegd dat uitlevering aan Albanië een dreigende schending van de artikelen 2 en 3 EVRM met zich brengt, omdat er vanwege de tegen [eiser] uitgesproken bloedwraak een reëel gevaar is dat [eiser] bij terugkeer in Albanië zal worden gedood.|2.7.|De voorzieningenrechter heeft de vordering van [eiser] bij vonnis van 14 augustus 2018 afgewezen.|2.8.|[eiser] heeft hoger beroep ingesteld tegen het bovenstaande kort gedingvonnis. Het Gerechtshof heeft bij arrest van 13 november 2018 het onder 2.7. genoemde vonnis bekrachtigd.|2.9.|De Staat is voornemens [eiser] op 28 november 2018 om 12.10 uur tot feitelijke uitlevering van [eiser] aan Albanië over te gaan.|3|Het geschil|3.1.|[eiser] vordert dat de voorzieningenrechter de Staat bij uitvoerbaar bij voorraad te verklaren vonnis verbiedt om [eiser] aan Albanië uit leveren totdat de Hoge Raad op het cassatieberoep tegen het arrest van het Gerechtshof heeft beslist, met veroordeling van de Staat in de proceskosten.|3.2.|Daartoe voert [eiser] – samengevat – het volgende aan. [eiser] is voornemens cassatieberoep bij de Hoge Raad in te stellen tegen het arrest van het Gerechtshof. Dit cassatieberoep is niet bij voorbaat kansloos. [eiser] heeft een legitiem belang bij dit cassatieberoep. De Nederlandse wetgeving kent [eiser] de mogelijkheid toe om cassatie in te stellen tegen de beslissing van het Gerechtshof. Op grond van artikel 6 EVRM mag de toegang tot de rechter om op te komen tegen een onrechtmatige inbreuk van burgerlijke rechten niet wettelijk of feitelijk worden beperkt (o.a. Europese Hof voor de Rechten van de Mens (EHRM) 10 mei 2001, 29392/95, Z. e.a./Verenigd Koninkrijk). Dat gebeurt wel indien [eiser] al is uitgeleverd voordat de Hoge Raad op het cassatieberoep heeft beslist. De gevolgen van een uitlevering naar Albanië zijn immers onomkeerbaar. [eiser] kan dan geen effectief gebruik maken van zijn recht om cassatieberoep in te stellen, terwijl artikel 6 EVRM wel vereist dat het recht op toegang tot de rechter|practical|en|effective|moet zijn (EHRM 4 december 1995, 23805/94, Bellet/Frankrijk). De toegang tot een|effective remedy|moet door de voorzieningenrechter worden gewaarborgd door in dit geding te bevelen dat de uitlevering in afwachting van het cassatieberoep wordt gestaakt.|3.3.|De Staat voert verweer, dat hierna, voor zover nodig, zal worden besproken.|4|De beoordeling van het geschil|4.1.|In dit geding is de vraag aan de orde of de uitlevering van [eiser] aan Albanie moet worden verboden totdat op het cassatieberoep is beslist. De voorzieningenrechter is met de Staat van oordeel dat [eiser] hiermee in essentie de schorsende werking van het cassatieberoep aan de orde stelt. Volgens [eiser] is de Staat op grond van het bepaalde in artikel 6 EVRM niet verplicht om de mogelijkheid van hoger beroep of cassatieberoep te openen. Als daarin in de wet echter wel wordt voorzien, zoals in Nederland het geval is, dan is de Staat, aldus [eiser] , wel verplicht om [eiser] in de gelegenheid te stellen van deze rechtsgang effectief gebruik te kunnen maken. Daarvan is geen sprake als hij al wordt uitgeleverd naar Albanië voordat op het door hem in te stellen cassatieberoep is beslist.|4.2.|De Staat heeft allereerst aangevoerd dat het kort geding prematuur is omdat [eiser] nog geen cassatie heeft ingesteld. De Staat verbindt daar verder echter geen gevolgen aan. Ook de voorzieningenrechter zal dat niet doen, nu de uitlevering slechts twee weken nadat het Gerechtshof arrest heeft gewezen is gepland, zodat [eiser] nauwelijks in de gelegenheid is geweest om cassatie in te stellen.|4.3.|De voorzieningenrechter stelt voorop dat artikel 404 van het Wetboek van Burgerlijke Rechtsvordering (Rv), waarin is bepaald dat het beroep, buiten de gevallen waarin de rechter de voorlopige tenuitvoerlegging heeft toegestaan, in cassatie schorsende kracht heeft, in casu niet van toepassing is. Dit artikel ziet namelijk op de schorsing van de tenuitvoerlegging van rechterlijke uitspraken hangende het cassatieberoep en niet op de tenuitvoerlegging van een ministerieel besluit tot uitlevering.|4.4.|[eiser] stelt dat gelet op het bepaalde in artikel 6 EVRM aan het cassatieberoep wel schorsende werking dient toe te komen. Zoals de Staat echter terecht opmerkt, is artikel 6 EVRM niet van toepassing op de casus van [eiser] , nu met uitzetting geen burgerlijk recht of burgerlijke verplichting is gemoeid en het in casu ook niet gaat om een tegen [eiser] ingestelde vervolging (zie o.a. EHRM 18 april 2002, 72032/01 (Aricona/Duitsland en Hoge Raad 7 december 1999, ECLI:NL:HR:1999:AC0106). Het beroep op dit artikel kan alleen daarom al niet slagen.|4.5.|De vraag naar de schorsende werking van een rechtsmiddel wordt door het EHRM wel behandeld in het kader van artikel 13 EVRM in relatie tot de beweerdelijke schending van, in casu, artikel 3 EVRM. De voorzieningenrechter zal hierna dan ook ingaan op de vraag of het instellen van cassatieberoep tegen de uitlevering op grond van deze artikelen  schorsende werking behoort te hebben. De voorzieningenrechter overweegt daarover het volgende.|4.6.|Artikel 13 EVRM bepaalt dat een ieder wiens rechten en vrijheden die in het EVRM zijn vermeld, zijn geschonden, recht heeft op een daadwerkelijk rechtsmiddel (|‘effective remedy’)|voor een nationale instantie, ook indien deze schending is begaan door personen in de uitoefening van hun ambtelijke functie. In het kader van een uitleveringsprocedure brengt dat met zich dat de Staat aan welke om uitlevering wordt verzocht, een effectief rechtsmiddel dient te bieden tegen het gevaar dat uitlevering een schending kan opleveren van artikel 3 EVRM (Hoge Raad 15 september 2006, NJ 2007, 277).|4.7.|Het EHRM is in de zaak EHRM 5 juli 2016, 29094/09 (A.B./Nederland) nader ingegaan op de vraag wat een ‘effective remedy’ in de zin van artikel 13 EVRM is, indien een  asielaanvrager aanvoert dat uitzetting naar het land herkomst vanwege het gevaar op foltering of onmenselijke behandeling een schending van artikel 3 oplevert. Het EHRM heeft in deze zaak, voor zover van belang, het volgende overwogen:|‘|66.|(…) In cases concerning expulsion or extradition it is a firmly embedded principle in the Court’s case-law under Article 13, taken together with Article 3 of the Convention, that the notion of an effective remedy under Article 13 in such cases requires|(i) independent and rigorous scrutiny of a claim that there exist substantial grounds for believing that there is a real risk of treatment contrary to Article 3, and|(ii) a remedy with automatic suspensive effect (…)|67.|As a further appeal to the Administrative Jurisdiction Division does not have an automatic suspensive effect, the Court cannot but find that this remedy falls short of the second effectiveness requirement. This finding is not altered by the fact that it is possible to seek a provisional measure from the Administrative Jurisdiction Division, as such a request does not itself have an automatic suspensive effect either.’|4.8.|Uit deze overweging volgt dat een rechtsmiddel bij uitzettingszaken waarin over een schending van artikel 3 EVRM wordt geklaagd, schorsende werking moet hebben om als effectief rechtsmiddel in zin van artikel 13 te kunnen worden aangemerkt. Het EHRM heeft in diezelfde uitspraak echter ook het volgende overwogen:|’|70.|As regards the question whether the applicant’ s rights under Article 13 of the Convention have been respected, the Court has noted the automatic suspensive effect of an appeal filed with the Regional Court of the Hague in asylum cases, as well as the powers of this appeal court in asylum cases. Given that Article 13 does not compel Contracting States to set up a second level of appeal, the Court is satisfied that being able to appeal to the Regional Court of The Hague the applicant had at his disposal a remedy complying with the above two requirements|[uit rechtsoverweging 66, vzr]|for challenging the Minister’ s decision to deny him asylum. The Regional Court is empowered to examine the Article 3 risks in full and indeed evaluated these on different occasions (..). It is true that the appeal to the Regional Court of the Hague in the exclusion order proceedings did not have suspensive effect (as it was imposed after the decision not to grant the applicant asylum had become final). However, the character of those proceedings does not affect the Court’ s conclusion that Article 13 was complied with by virtue of the suspensive effect in the asylum proceedings.|71.|The Court therefore concludes that there has been no violation of Article 13 in conjunction with Article 3 of the Convention.’|4.9.|Het EHRM is dus van oordeel dat verdragsstaten op grond van artikel 13 EVRM in uitzettingszaken als hiervoor genoemd niet verplicht zijn een rechtsmiddel in meerdere instanties (beroep en hoger beroep) in te stellen. Het volstaat indien er een rechtsmiddel in eerste instantie is dat schorsende werking heeft en waarbij een onafhankelijke rechter de klacht over een schending van artikel 3 EVRM in volle omvang (‘rigorous scrutiny’) inhoudelijk toetst. Indien dat het geval is, wordt artikel 13 EVRM niet geschonden indien het hoger beroep tegen de uitspraak van de rechter in eerste aanleg geen schorsende werking heeft.|4.10.|Weliswaar heeft de bovenstaande uitspraak betrekking op asielzaken, maar hetgeen het EHRM hierin overweegt mag geacht worden eveneens van toepassing te zijn op uitleveringszaken waarin een beroep wordt gedaan op schending van artikel 2 of 3 EVRM. Immers, in beide gevallen wordt in essentie dezelfde kwestie aan de orde gesteld (namelijk dat de uitzetting/uitlevering tot een (onomkeerbare) schending van fundamentele rechten zal leiden) en ook het EHRM heeft overwogen dat de in rechtsoverweging 66 genoemde eis van schorsende werking ook voor uitleveringszaken geldt (zie de rechtsoverweging zelf (‘In cases concerning expulsion or|extradition’)|en bijvoorbeeld de uitleveringszaak EHRM 4 september 2014, 14/10 (Trabelsi/België), rov. 148, waarin het EHRM eveneens wijst op de eis van schorsende werking om als een effectief rechtsmiddel te kunnen gelden).|4.11.|[eiser] heeft de mogelijkheid gehad om de door hem gestelde dreigende schending van artikel 2 en 3 EVRM in volle omvang te laten toetsen door de voorzieningenrechter. Ook heeft hij die schending nogmaals in hoger beroep laten toetsen door het Gerechtshof. De Staat heeft [eiser] in afwachting van de uitkomst van de procedures bij de voorzieningenrechter en het Gerechtshof nog niet uitgeleverd aan Albanië. Uit de hiervoor vermelde rechtspraak van het EHRM volgt dat [eiser] hiermee een effectieve rechtsingang in de zin van artikel 13 EVRM heeft gehad om de schending van zijn fundamentele rechten te laten beoordelen. Het feit dat het hem openstaande cassatieberoep geen schorsende werking heeft, levert dan geen schending van artikel 13 EVRM op.|4.12.|De slotsom is dat de vordering van [eiser] moet worden afgewezen. [eiser] zal als de in het ongelijk gestelde partij worden veroordeeld in de kosten van dit geding, tot dusverre aan de zijde van de Staat begroot op € 1.606,--, waarvan € 980,-- aan salaris advocaat en € 626,-- aan griffierecht.|5|De beslissing|De voorzieningenrechter:|5.1.|wijst de vordering af;|5.2.|veroordeelt [eiser] in de kosten van dit geding, tot dusverre aan de zijde van de Staat begroot op € 1.606--;|5.3.|verklaart deze kostenveroordeling uitvoerbaar bij voorraad.|Dit vonnis is gewezen door mr. M.E. Groeneveld-Stubbe en in het openbaar uitgesproken op 27 november 2018.|av"
ECLI:NL:RBLIM:2020:9108,none,Uitspraak,AWB/ROE 19/1644,Bestuursrecht,Rechtbank Limburg,2020-11-20 00:00:00,none,Eerste aanleg - enkelvoudig,Roermond,none,Raad voor de Rechtspraak,2020-11-20 00:00:00,2020-12-15 13:31:37,"WMO 2015. Een brief waarin door verweerder aan eiseres wordt gevraagd om een gespecificeerde kostenopgave van de door haar gestelde geleden schade, is geen besluit in de zin van artikel 1:3 van de Awb. De rechtbank leest in de brief ook geen begrenzing in schadeposten.","RECHTBANK limburg|Zittingsplaats Roermond|Bestuursrecht|zaaknummer: AWB/ROE 19/1644|uitspraak van de enkelvoudige kamer van 20 november 2020 in de zaak tussen|[eiseres] , te [woonplaats] , eiseres|(gemachtigde: mr. A.C.S. Grégoire),|en|het college van burgemeester en wethouders van de gemeente Sittard-Geleen|, verweerder|(gemachtigden: mr. C.W.C.A. Bruggeman en J.E. Day).|Procesverloop|Bij brief van 28 februari 2019 heeft verweerder eiseres meegedeeld dat zij van haar een gespecificeerde kostenopgave van schoonmaakkosten willen ontvangen.|Bij besluit van 5 juni 2019 (het bestreden besluit) heeft verweerder het daartegen gerichte bezwaar niet-ontvankelijk verklaard.|Eiseres heeft tegen het bestreden besluit beroep ingesteld.|Verweerder heeft een verweerschrift ingediend.|Het onderzoek ter zitting heeft plaatsgevonden op 22 september 2020. Eiseres heeft zich laten vertegenwoordigen door haar gemachtigde. Verweerder heeft zich laten vertegenwoordigen door zijn gemachtigden. Het beroep is op zitting gevoegd behandeld met de beroepszaken, bekend onder kenmerk AWB 19/656 en AWB 19/939.|Na sluiting van het onderzoek zijn de gevoegde zaken weer gesplitst. Thans wordt afzonderlijk uitspraak gedaan.|Overwegingen|1. De rechtbank ziet zich allereerst voor de vraag gesteld of de zaak aangehouden dient te worden teneinde de heer [naam] te horen als getuige over de werkwijze van de Commissie voor bezwaarschriften van de gemeente Sittard-Geleen, in het bijzonder over het vragen van machtigingen aan professionele rechtshulpverleners. De rechtbank ziet hiertoe geen aanleiding en wijst het verzoek van eiseres af, omdat het horen van de heer [naam] niet kan bijdragen aan de inhoudelijke beoordeling in deze zaak.|2. De rechtbank verwijst voor de van belang zijnde feiten naar de zaak met procedurenummer 19/656.|3. Bij het bestreden besluit heeft verweerder het door eiseres tegen de brief van|28 februari 2019 gemaakte bezwaar, op grond van het advies van de commissie bezwaarschriften van 28 mei 2019, niet-ontvankelijk verklaard. Daaraan heeft verweerder ten grondslag gelegd dat de brief van 28 februari 2019 niet op rechtsgevolg is gericht. Verweerder heeft eiseres in de betreffende brief verzocht om nadere informatie en daarmee zijn er geen wijzigingen aangebracht in haar rechtspositie. Volgens verweerder is er aldus geen sprake van een besluit in de zin van artikel 1:3 van de Algemene wet bestuursrecht (Awb), hetgeen, gelet op artikel 7:11 van de Awb in samenhang met artikel 8:1 van de Awb, betekent dat tegen de brief niet het rechtsmiddel van bezwaar openstaat. Het gegeven dat onder de brief een bezwaarclausule staat, maakt dit niet anders.|4. In beroep heeft eiseres aangevoerd dat er sprake was van een appellabel primair besluit. Als verweerder in de bezwaarprocedure meent dat dit niet het geval is, is het primaire besluit in de bezwaarfase herroepen en is sprake van onrechtmatigheid, op grond waarvan de kosten in de bezwaarprocedure vergoed moeten worden. Indien er geen sprake was van een besluit, dan had verweerder eiseres hebben moeten informeren welke informatie er nog verstrekt moest worden om te komen tot een appellabel besluit. Verweerder heeft in de voorfase geen beroep gedaan op artikel 4:5 van de Awb en mag dat dan ook niet in bezwaar doen. Volgens eiseres gaat verweerder een discussie over een passende schadeloosstelling uit de weg. Het ontbreken van een passende douchevoorziening gedurende vele maanden levert volgens haar per definitie een te vergoeden schade op. Voorts verzoekt eiseres om een schadeloosstelling voor de (te verwachten) overschrijding van de redelijke termijn.|5. De rechtbank heeft, in het kader van de door haar te verrichten ambtshalve toets, geoordeeld dat de brief van brief 28 februari 2019 niet gekwalificeerd kan worden als een besluit in de zin van artikel 1:3 van de Awb. Met deze brief heeft verweerder eiseres gevraagd om een gespecificeerde kostenopgave van de schoonmaakkosten. De rechtbank leest in deze brief geen begrenzing in schadeposten. De rechtbank is van oordeel dat met deze brief de rechtpositie van eiseres niet is gewijzigd. De brief is dan ook geen besluit in de zin van artikel 1:3, eerste lid, van de Awb, waartegen, gelet op artikel 8:1, van de Awb in samenhang met artikel 7:1 van de Awb, bezwaar kan worden gemaakt. Op grond van het vorenstaande is de rechtbank van oordeel dat verweerder het bezwaar van eiseres terecht niet-ontvankelijk heeft verklaard.|6. Ook van schending van de redelijke termijn is, anders dan eiseres stelt, geen sprake ten tijde van de datum van deze uitspraak. In een uitspraak in eerste aanleg geldt als uitgangspunt dat deze niet binnen een redelijke termijn is geschied indien de rechtbank niet binnen twee jaar nadat die termijn is aangevangen uitspraak doet. In deze termijn is de maximale duur van de bezwaarfase inbegrepen. De redelijke termijn is aangevangen met ingang van de datum van ontvangst van het bezwaarschrift tegen de brief van|28 februari 2019, te weten 14 maart 2019. De redelijke termijn eindigt 14 maart 2021. Nu deze datum ligt na de datum van deze uitspraak, is van schending van de redelijke termijn geen sprake en komt eiseres geen schadevergoeding toe.|7. De rechtbank verklaart het beroep ongegrond. Voor vergoeding van de in de beroepsprocedure gemaakte proceskosten, inclusief het betaalde griffierecht, ziet de rechtbank geen aanleiding.|Beslissing|De rechtbank verklaart het beroep ongegrond.|Deze uitspraak is gedaan door mr. L.A. Gruiters, rechter, in aanwezigheid van|mr. M.J. Beckers, griffier|.|De beslissing is in het openbaar uitgesproken op|20 november 2020.|griffier	rechter|Afschrift verzonden aan partijen op: 20 november 2020|Rechtsmiddel|Tegen deze uitspraak kan binnen zes weken na de dag van verzending daarvan hoger beroep worden ingesteld bij de Centrale Raad van Beroep."
ECLI:NL:RBROT:2018:7312,none,Uitspraak,AWB - 18 _ 1924,Bestuursrecht,Rechtbank Rotterdam,2018-09-06 00:00:00,none,Eerste aanleg - enkelvoudig,Rotterdam,none,Raad voor de Rechtspraak,2018-09-03 00:00:00,2018-12-13 15:02:08,"Bijstand, afwijzing aanvraag, geen inzicht verstrekt in rekeningen bedrijf op naam.","Rechtbank Rotterdam|Team Bestuursrecht 2|zaaknummer: ROT 18/1924|uitspraak van de enkelvoudige kamer van 6 september 2018 in de zaak tussen|[Naam eiser] , te Rotterdam, eiser,|gemachtigde: mr. G.A.S. Maduro,|en|het college van burgemeester en wethouders van Rotterdam, verweerder,|gemachtigde: mr. J.M Tang.|Procesverloop|Bij besluit van 16 januari 2018 (het primaire besluit I) heeft verweerder eisers aanvraag om bijstand op grond van de Participatiewet (Pw) afgewezen.|Bij besluit 23 januari 2018 (het primaire besluit II) heeft verweerder het aan eiser verstrekte voorschot ter hoogte van € 536,67 teruggevorderd.|Bij besluit van 22 februari 2018 (het bestreden besluit) heeft verweerder de bezwaren van eiser tegen de primaire besluiten I en II ongegrond verklaard.|Eiser heeft tegen het bestreden besluit beroep ingesteld.|Het onderzoek ter zitting heeft plaatsgevonden op 9 augustus 2018. Eiser heeft zich laten vertegenwoordigen door zijn gemachtigde. Verweerder heeft zich laten vertegenwoordigen door zijn gemachtigde.|Overwegingen|1.1|Eiser heeft zich op 15 augustus 2017 gemeld voor een bijstandsuitkering. Na het doorlopen van de inspanningsverplichting heeft eiser op 21 september 2017 een aanvraag om bijstand gedaan. Bij brieven van 3 oktober, 4 oktober en 11 oktober 2017 heeft verweerder eiser verzocht zijn aanvraag aan te vullen met de in die brieven nader omschreven gegevens. Omdat eiser niet alle gevraagde gegevens overgelegd heeft, heeft verweerder eisers aanvraag bij besluit van 27 oktober 2017 buiten behandeling gesteld. Eiser heeft hiertegen op 10 november 2017 bezwaar gemaakt.|1.2|Bij besluit van 22 november 2017 heeft verweerder zijn besluit van 27 oktober 2017 ingetrokken. Bij afzonderlijk besluit van dezelfde datum heeft verweerder eiser een voorschot ter hoogte van € 536,67 toegekend. Voorts heeft verweerder eiser bij brief van|22 november 2017 gevraagd zijn aanvraag uiterlijk op 29 november 2017 aan te vullen.|Na een telefonisch contact op 4 januari 2018 heeft verweerder eiser bij brief van dezelfde datum een hersteltermijn tot 11 januari 2018 geboden om nadere gegevens over te leggen. Eiser heeft op de brief van 4 januari 2018 niet gereageerd waarna verweerder zijn aanvraag bij het primaire besluit I afgewezen heeft.|1.3|In het kader van een door eiser verzochte voorlopige voorziening heeft de voorzieningenrechter het primaire besluit I geschorst, eiser de opdracht gegeven de in de brief van 4 januari 2018 gevraagde stukken terstond nogmaals bij verweerder in te leveren en bepaald dat verweerder binnen veertien dagen na de datum van de uitspraak een nieuwe beslissing op eisers aanvraag neemt.|2. Aan het bestreden besluit legt verweerder ten grondslag dat eiser onvoldoende inzicht heeft gegeven in de wijze waarop hij in zijn onderhoud heeft voorzien in de periode voorafgaand aan de aanvraag om bijstand. Gebleken is dat eiser stortingen op zijn privérekening heeft ontvangen afkomstig van twee bankrekeningen van het bedrijf [bedrijfs] , welk bedrijf sinds 8 juli 2013 op zijn naam staat en waarvan eiser volgens het handelsregister eigenaar (en algemeen directeur) is. Eiser wordt geacht over de tegoeden op de actieve bankrekening van [bedrijfs] te kunnen beschikken. Doordat eiser geen bankafschriften van [bedrijfs] heeft overgelegd, kan niet worden vastgesteld dat hij in bijstandsbehoeftige omstandigheden verkeerde en kan het recht op bijstand niet vastgesteld worden.|3. Eiser stelt zich op het standpunt dat hij aannemelijk heeft gemaakt dat [bedrijfs] niet actief is, dat zijn broer de rekeningen van deze onderneming privé gebruikt en dat hij niet kan beschikken over de saldi op deze rekeningen.|4.1|Op de door eiser in het kader van zijn aanvraag ingeleverde bankafschriften zijn in de periode van 19 mei 2017 tot en met 14 september 2017 op zijn bankrekening met nummer [rekeningnummer] een 23-tal bijschrijvingen te zien afkomstig van twee verschillende bankrekeningen op naam van [bedrijfs] . Tijdens de hoorzitting, gehouden op 20 februari 2018, heeft eiser verklaard dat hij de bankrekeningen van [bedrijfs] niet kan overleggen. Eiser heeft voorts verklaard dat het bedrijf niet meer actief is en dat zijn broer de rekeningen van [bedrijfs] privé gebruikt omdat hij wegens omstandigheden op zijn eigen naam geen rekening kan openen. De bijschrijvingen, zo heeft eiser verklaard, zijn bedragen die zijn broer naar hem heeft overgemaakt ter financiële ondersteuning.|4.2|De rechtbank is van oordeel dat verweerder zich terecht op het standpunt heeft gesteld dat eiser zijn bijstandbehoevendheid niet aannemelijk heeft gemaakt. Naast dat eiser geen verklaringen van zijn broer heeft overgelegd over de stortingen op zijn bankrekening zoals gevraagd in de brief van 4 januari 2018, heeft eiser niet aannemelijk gemaakt dat hij niet kan beschikken over de bankrekeningen van [bedrijfs] . Gelet op het betalingsverkeer in de periode van 19 mei 2017 tot en met 14 september 2017 is niet aannemelijk dat [bedrijfs] geen actieve onderneming is. Als, zoals eiser stelt, de stortingen van zijn broer afkomstig zijn, had het als aanvrager van bijstand op zijn weg gelegen om verklaringen van zijn broer over deze stortingen over te leggen. Nu eiser bij de Kamer van Koophandel als eigenaar (directeur) van [bedrijfs] ingeschreven staat, terwijl zijn broer niet in het handelsregister staat vermeld, wordt hij geacht over de rekeningen van [bedrijfs] te kunnen beschikken. De beroepsgrond slaagt niet.|5.	Eiser voert aan dat sprake is dringende redenen op grond waarvan verweerder af moet zien van terugvordering van het voorschot.|6.1|Op grond van artikel 58, tweede lid, aanhef en onder d van de Pw, kan het college van de gemeente die de bijstand heeft verleend kan kosten van bijstand terugvorderen, voorzover de bijstand ingevolge artikel 52 bij wijze van voorschot is verleend en nadien is vastgesteld dat geen recht op bijstand bestaat.|Op grond van artikel 58, achtste lid, van de Pw kan het college besluiten geheel of gedeeltelijk van terugvordering af te zie indien daarvoor dringende redenen zijn.|6.2|Dringende redenen kunnen slechts gelegen zijn in onaanvaardbare sociale en/of financiële gevolgen van de terugvordering voor de betrokkene. Eiser heeft gesteld dat in zijn financiële omstandigheden dringende redenen gelegen zijn, maar hij heeft zijn standpunt niet met verifieerbare gegevens onderbouwd. Een enkele, algemene verwijzing naar zijn financiële omstandigheden is onvoldoende. De beroepsgrond slaagt niet.|7. Het beroep is ongegrond.|8. Voor een proceskostenveroordeling bestaat geen aanleiding.|Beslissing|De rechtbank verklaart het beroep ongegrond.|Deze uitspraak is gedaan door mr. E.J. Rutten, rechter, in aanwezigheid van|mr. N.C. Correa, griffier. De uitspraak is in het openbaar geschied op 6 september 2018.|griffier	rechter|Een afschrift van deze uitspraak is verzonden aan partijen op:|Rechtsmiddel|Tegen deze uitspraak kan binnen zes weken na de dag van verzending daarvan hoger beroep worden ingesteld bij de Centrale Raad van Beroep."
ECLI:NL:RBUTR:2010:BN2111,none,Uitspraak,16-710461-10.,Civiel recht|Strafrecht,Rechtbank Utrecht,2010-07-20 00:00:00,none,Eerste aanleg - meervoudig,Utrecht,none,Raad voor de Rechtspraak,2013-04-05 00:00:00,2015-11-10 15:43:49,Verduistering en witwassen door met behulp van een bankmedewerker bankrekeningen over te hevelen naar eigen rekeningencomplex en daarvan geld op te nemen.,"RECHTBANK UTRECHT|Sector strafrecht|parketnummer: 16/710461-10 [P]|vonnis van de meervoudige kamer d.d. 20 juli 2010|in de strafzaak tegen|[verdachte]|geboren op [1964] te [geboorteplaats]|thans gedetineerd in Penitentiaire Inrichting Niewegein|raadsman mr. R.F. Vogel, advocaat te Leusden|1	Onderzoek van de zaak|De zaak is inhoudelijk behandeld op de terechtzitting van 6 juli 2010, waarbij de officier van justitie en de verdediging hun standpunten kenbaar hebben gemaakt.|2	De tenlastelegging|De tenlastelegging is gewijzigd overeenkomstig artikel 313 van het Wetboek van Strafvordering. De tenlastelegging, zoals deze na wijziging luidt, is als bijlage aan dit vonnis gehecht.|De verdenking komt er, kort en feitelijk weergegeven, op neer dat verdachte:|tezamen en in vereniging met een medewerker van de ABN Amro bank een groot geldbedrag van (rekeninghouders van) die bank heeft verduisterd en heeft witgewassen.|3	De voorvragen|De dagvaarding is geldig.|De rechtbank is bevoegd.|De officier van justitie is ontvankelijk in de vervolging.|Er is geen reden voor schorsing van de vervolging.|4	De beoordeling van het bewijs|4.1	Het standpunt van de officier van justitie|De officier van justitie acht wettig en overtuigend bewezen dat verdachte de ten laste gelegde feiten heeft begaan en baseert zich daarbij op de bij de huiszoeking bij verdachte aangetroffen pinpas, rijbewijs, identiteitsbewijs, bankafschriften en andere schriftelijke bescheiden. Dit alles komt overeen met de bankoverschrijvings- pin- en kassopnamegegevens van de ABN Amro bank. Voorts is verdachte door getuigen herkend bij verschillende transacties. Niet aannemelijk is geworden dat iemand anders zich voor verdachte heeft voorgedaan.|4.2	Het standpunt van de verdediging|De verdediging is van mening dat de rechtbank niet tot een bewezenverklaring kan komen, daar het beschikbare bewijs te indirect van aard is om te kunnen bewijzen dat verdachte het ten laste gelegde heeft begaan. Verdachte ontkent de tenlastegelegde feiten.|Onduidelijk is in wiens opdracht de overhevelingen en andere mutaties hebben plaatsgevonden. Uit het onderzoek komt naar voren dat als iemand zoveel geld heeft opgenomen het niet anders kan dan dat deze persoon hulp moest hebben gehad van iemand van de bank. De bank veronderstelt dat dit medewerker en medeverdachte [mededader] is. Verdachte en [mededader] hebben echter beiden verklaard dat zij elkaar niet kennen.|Voorts zijn de kasopnamen niet volledig en juist geregistreerd bij de bank en kloppen niet alle handtekeningen. De oprechtheid van [mededader] is dan ook twijfelachtig.|Voorts heeft verdachte verklaard dat hij zijn bankpasje, identiteitskaart en paspoort was kwijtgeraakt. Het is mogelijk dat deze door een ander dan verdachte zijn gebruikt en dat die ander zich heeft uitgegeven voor verdachte. De foto’s van de beveiligingscamera’s zijn te onduidelijk om te kunnen concluderen dat verdachte daarop staat. Tot slot zijn er te weinig aanknopingspunten om vast te kunnen stellen dat verdachte ondanks dat hij slechts een uitkering ontvangt aanzienlijke bedragen in een shoarmazaak wilde investeren.|4.3	Het oordeel van de rechtbank|De rechtbank acht wettig en overtuigend bewezen dat verdachte de ten laste gelegde feiten heeft begaan. De rechtbank overweegt daartoe het volgende.|Bij vier rekeninghouders van de ABN Amro-bank , te weten (de erfgenamen van) [A], [B], (de erfgenamen van) [C] en [D], is geld van hun rekening gehaald. De rekeningen van die vier rekeninghouders waren overgeheveld naar een andere rekeninghouder, te weten verdachte. Hierdoor kreeg verdachte toegang tot de betreffende rekeningen.|Op 23 maart, 7 en 15 april 2009 heeft verdachte telkens zijn huisadres laten aanpassen in de administratie. Daarbij hebben op 23 maart 2009, 7 en 15 april 2009 mutaties van het registratienummer van verdachte plaatsgevonden. Deze mutaties vonden plaats bij de ABN Amro in Utrecht en in Winschoten. Vervolgens zijn verschillende rekeningen van andere rekeninghouders naar de rekening van verdachte overgeheveld. Daarna zijn van de rekening van verdachte grote geldbedragen afgehaald. Dit alles heeft plaatsgevonden bij de ABN Amro te Utrecht.|Eerst zijn twee rekeningen van rekeninghouder [C] overgeheveld naar verdachte. Vervolgens is op 30 maart 2009 middels een kasopname respectievelijk € 200.000,- en € 50.000,- van die rekeningen opgenomen op naam van verdachte. Verder is op 15 en 17 april 2009 telkens € 12.000,- overgeboekt van de rekeningen van [C] naar de rekening van verdachte. Daarnaast heeft verdachte op 15 april 2009 € 25.000,00 opgenomen van die rekeningen en tot slot is van een van de rekeningen nog € 6.500,- overgeboekt naar de rekening van verdachte.|Verder is ook een rekening van rekeninghouder [A] overgeheveld onder het rekeningencomplex van verdachte. Op 20 april 2009 heeft verdachte middels een kasopname van die rekening € 200.000,- opgenomen.|Voorts zijn op 23 april 2009 rekeningen van rekeninghouders [B] en [D] overgeheveld  naar het rekeningencomplex van verdachte. Diezelfde dag is door verdachte middels een kasopname € 150.000,00 van de rekening van [D] opgenomen. Middels internet overboekingen is verder respectievelijk € 20.000,- en € 141.000,- van de rekening van [B] overgeboekt naar de rekening van verdachte.|Uit de aangifte van de ABN Amro bank blijkt voorts dat veelal de benodigde formulieren voor overheveling van de rekening niet in orde waren en dat bij de transacties vrijwel allemaal zijn uitgevoerd met behulp van één en dezelfde medewerker van de bank.|Voornoemde overhevelingen en transacties worden ondersteund door rekeningafschriften, overzichten van bij- en afschrijvingen van de betreffende rekeningen en bonnen van de kasopnames.|Getuige [getuige 1], bankmedewerker, verklaart dat zij weet dat verdachte op 20 april 2009 middels een bankopname respectievelijk € 200.000,- en € 50.000,- heeft opgenomen. Voorts verklaart getuige dat verdachte op 15 april 2009 een kasopname heeft gedaan van € 25.000,00. [getuige 1] kan zich deze kasopname door verdachte herinneren. Getuige kan zich tevens de kasopname door verdachte van € 150.000,00 d.d. 23 april 2009 herinneren. Bij al deze opnames was telkens dezelfde bankmedewerker tevens aanwezig. Door de politie is aan getuige een foto van verdachte getoond. Getuige herkende hem voor de volle 100% als zijnde de man die telkens de grote geldbedragen opnam. [getuige 1] heeft verklaard dat zij de legitimatie van degene die het geld kwam halen, steeds heeft gecheckt en de foto heeft vergeleken met de persoon.  Getuige [getuige 2], bankmedewerker, heeft verklaard dat verdachte bij haar tweemaal een overboeking van € 12.000,- wilde laten uitvoeren. De eerder door getuige [getuige 1] genoemde bankmedewerker was hierbij telkens betrokken.|Bewijsoverweging|De verdediging heeft aangevoerd dat verdachte zijn paspoort en identiteitskaart als vermist had opgegeven en dat mogelijk een derde persoon zich heeft uitgegeven als verdachte.|De rechtbank verwerpt dit verweer, niet alleen omdat [getuige 1] verdachte herkent als de persoon die de geldbedragen opnam, maar ook vanwege het volgende. Uit de verklaring van [getuige 1]  en uit gegevens van de bank  blijkt dat bij de verschillende handelingen bij de bank telkens originele legitimatie van verdachte is gebruikt. Verdachte heeft ter terechtzitting van 6 juli 2010 verklaard dat hij zowel zijn paspoort als zijn identiteitsbewijs als vermist had opgegeven. Dit wordt ondersteund door het uittreksel van de GBA bevraging.  Hieruit blijkt dat verdachte op 7 april 2009 zijn paspoort met nr. [documentnummer 1] en identiteitsbewijs met nr. [documentnummer 2] als vermist heeft opgegeven. Op 9 april 2009 is blijkens het uittreksel aan verdachte een nieuw paspoort met nr. [documentnummer 3] en identiteitsbewijs met nr. [documentnummer 4] uitgegeven.|Uit de gegevens van de ABN-Amro bank blijkt dat verdachte zich vóór 7 april 2009 legitimeerde met zijn oude paspoort dan wel identiteitsbewijs en dat verdachte zich na 9 april 2009 legitimeerde met zijn nieuwe paspoort dan wel identiteitsbewijs.  Daarbij komt dat verdachte zich ook een aantal maal heeft gelegitimeerd met zijn rijbewijs. Dit rijbewijs is nooit als vermist opgegeven en bovendien bij doorzoeking van de woning van verdachte aangetroffen en in beslag genomen.  Voorts is het laatste identiteitsbewijs op dat moment ook aangetroffen en in beslag genomen.  Verdachte heeft daarbij ter terechtzitting van 6 juli verklaard dat hij zijn rijbewijs, paspoort of identiteitsbewijs nooit heeft uitgeleend. De rechtbank is dan ook van oordeel dat het niet anders kan zijn dan dat het verdachte zelf was die telkens bij de transacties was betrokken.|Voorts blijkt uit uidraaien van de bij- en afschrijvingen van de rekening van verdachte dat in de periode van 15 april tot en met 27 april 2009 heel veel bedragen bij geld- en betaalautomaten in Groningen, Oude Pekela, Veendam, Rotterdam en Antwerpen zijn gepind met de pinpas van verdachte met nummer [pasnummer], dat wil zeggen vele tientallen transacties per dag variërend van € 150,- tot € 5.200,- per transactie.  Op 9 maart 2010 is verdachte aangehouden.|Verdachte heeft ter terechtzitting van 6 juli 2010 verklaard dat de pinpas met nummer [pasnummer] (welke in beslag is genomen bij de doorzoeking van verdachte zijn woning ) van hem is, dat hij de pinpas nooit aan iemand heeft uitgeleend en dat hij de enige is die de pincode van de pas weet. De rechtbank overweegt dat het in dat geval niet anders kan dan dat het verdachte is geweest die al deze bedragen heeft gepind. Verdachte heeft ter terechtzitting voorts verklaard dat hij rond moet komen van een uitkering. Gezien de hoeveelheid en de hoogte van de gepinde bedragen moet verdachte ervan op de hoogte zijn geweest dat hij grote geldbedragen op zijn rekening had staan.|De rechtbank is dan ook van oordeel dat het niet anders kan dan dat het verdachte was die, nadat een bankmedewerker rekeningen naar hem had overgeheveld, telkens de kasopnamen, overboekingen en pintransacties heeft gedaan, tezamen en in vereniging met een medewerker van de bank.|4.4	De bewezenverklaring|De rechtbank acht op grond van hetgeen hiervoor is vastgesteld en overwogen wettig en overtuigend bewezen dat verdachte|1.|op tijdstippen in de periode van 23 maart 2009 tot en met 28 april 2009 te Utrecht en/of Groningen en/of Oude Pekela en/of Veendam en/of Rotterdam en/of Antwerpen, tezamen en in vereniging met een ander, opzettelijk een groot geldbedrag (in totaal 816.500 Euro), dat geheel toebehoorde aan ABN/AMRO bank, en welk goed zijn mededader uit hoofde van zijn persoonlijke dienstbetrekking als medewerker van de ABN-AMRO bank onder zich had, wederrechtelijk zich heeft toegeëigend;|2.|op tijdstippen in de periode van 23 maart 2009 tot en met 09 maart 2010, te Utrecht en Groningen en Oude Pekela en Veendam en Rotterdam en Antwerpen, van het plegen van witwassen een gewoonte heeft gemaakt, immers heeft verdachte telkens|- van een voorwerp, te weten een groot geldbedrag (in totaal 816.500 euro), de werkelijke aard, de herkomst en de verplaatsing verborgen en verhuld,|en|- voornoemd voorwerp verworven en voorhanden gehad en overgedragen,|terwijl verdachte wist dat dat voorwerp - onmiddellijk of middellijk - afkomstig was uit enig misdrijf.|De rechtbank acht niet bewezen hetgeen meer of anders is ten laste gelegd. Verdachte zal daarvan worden vrijgesproken.|5	De strafbaarheid|5.1	De strafbaarheid van de feiten|Er zijn geen feiten of omstandigheden aannemelijk geworden die de strafbaarheid van de feiten uitsluiten.|Het bewezenverklaarde levert de navolgende strafbare feiten op.|Feit 1: verduistering, meermalen gepleegd.|Feit 2: van het plegen van witwassen een gewoonte maken.|5.2	De strafbaarheid van verdachte|Verdachte is strafbaar, omdat niet is gebleken van een omstandigheid die zijn strafbaarheid uitsluit.|6	De strafoplegging|6.1	De vordering van de officier van justitie|De officier van justitie heeft op grond van hetgeen hij bewezen heeft geacht gevorderd aan verdachte op te leggen een gevangenisstraf voor de duur van 36 maanden met aftrek.|6.2	Het standpunt van de verdediging|De verdediging heeft zich gerefereerd aan het oordeel van de rechtbank.|6.3	Het oordeel van de rechtbank|Bij het bepalen van de op te leggen straf heeft de rechtbank rekening gehouden met de ernst van het de feiten, de omstandigheden waaronder deze zijn begaan en de persoon van de verdachte.|Verdachte heeft zich schuldig gemaakt aan het verduisteren en witwassen van zeer grote geldbedragen die stonden op de bankrekening van verschillende personen, waarbij de rechtbank het verdachte zwaar aanrekent dat hij in samenwerking met een medewerker van een bank het vertrouwen van mensen in een bank heeft geschaad. Voorts heeft het witwassen van gelden een ontwrichtende werking op het economisch verkeer.|De rechtbank neemt verder in overweging dat uit het uittreksel Justitiële Documentatie d.d. 11 mei 2010 blijkt dat verdachte eerder is veroordeeld voor verschillende strafbare feiten.|De rechtbank is echter van oordeel dat de door de officier van justitie gevorderde straf te zwaar is voor de feiten, waarbij ook met name de hoogte van het verduisterde en witgewassen bedrag in ogenschouw is genomen.  Mede gelet op de straffen die voor soortgelijke delicten worden opgelegd, is de rechtbank van oordeel dat een gevangenisstraf voor de duur van 24 maanden passend en geboden is.|7	Het beslag|7.1	De vordering van de officier van justitie|De officier van justitie heeft gevorderd de in beslag genomen voorwerpen terug te geven aan verdachte, met uitzondering van de op de beslaglijst vetgedrukte goederen. Deze laatste goederen dienen naar het oordeel van de officier van justitie te worden bewaard ten behoeve van het bewijs.|7.2	Het standpunt van de verdediging|De verdediging heeft verzocht om teruggave van alle in beslag genomen voorwerpen aan verdachte.|7.3	Het oordeel van de rechtbank|De rechtbank overweegt dat de officier gevorderde bewaring ten behoeve van het bewijs niet bij wet is voorzien. De rechtbank zal de teruggave gelasten van de hierna in de beslissing genoemde in beslag genomen voorwerpen aan verdachte, aangezien deze voorwerpen niet vatbaar zijn voor verbeurdverklaring of onttrekking aan het verkeer en onder verdachte in beslag zijn genomen.|8	De wettelijke voorschriften|De beslissing berust op de artikelen 47, 57, 321,  420ter, 420bis van het Wetboek van Strafrecht zoals deze artikelen luidden ten tijde van het bewezen verklaarde.|9	De beslissing|De rechtbank:|Bewezenverklaring|- verklaart het tenlastegelegde bewezen, zodanig als hierboven onder 4.4 is omschreven;|- spreekt verdachte vrij van wat meer of anders is ten laste gelegd;|Strafbaarheid|- verklaart dat het bewezen verklaarde de volgende strafbare feiten oplevert:|feit 1: verduistering, meermalen gepleegd;|feit 2: van het plegen van witwassen een gewoonte maken;|- verklaart verdachte strafbaar;|Strafoplegging|- veroordeelt verdachte tot een gevangenisstraf van 24 maanden;|- bepaalt dat de tijd die verdachte voor de tenuitvoerlegging van deze uitspraak in voorarrest heeft doorgebracht in mindering wordt gebracht bij de tenuitvoerlegging van de opgelegde gevangenisstraf;|Beslag|- gelast de teruggave aan verdachte van alle inbeslaggenomen voorwerpen welke zijn vermeld op de aan dit vonnis gehechte beslaglijst.|Dit vonnis is gewezen door mr. L.M.G. de Weerd, voorzitter, mr. R.P. den Otter en mr. R.P.G.L.M. Verbunt, rechters, in tegenwoordigheid van mr. G.C. de Vries, griffier, en is uitgesproken ter openbare terechtzitting op 20 juli 2010."
ECLI:NL:RVS:2008:BC9049,none,Uitspraak,200800321/2,Bestuursrecht,Raad van State,2008-04-04 00:00:00,none,Voorlopige voorziening,none,none,Raad voor de Rechtspraak,2013-04-05 00:00:00,2015-11-16 14:30:50,"Bij besluit van 20 september 2005, voor zover thans van belang, heeft het college van burgemeester en wethouders van Heemstede (hierna: het college) [verzoeker] onder aanzegging van bestuursdwang gelast zijn woonschip te verplaatsen naar de aangewezen ligplaats in de gemeentelijke haven.","200800321/2.|Datum uitspraak: 4 april 2008|AFDELING|BESTUURSRECHTSPRAAK|Uitspraak van de voorzitter van de Afdeling bestuursrechtspraak van de Raad van State op een verzoek om het treffen van een voorlopige voorziening (artikel 8:81 van de Algemene wet bestuursrecht) hangende het hoger beroep van:|[verzoeker], wonend te [woonplaats],|tegen de uitspraak in zaak nr. 06/7015 van de rechtbank Haarlem van 4 december 2007 in het geding tussen:|[verzoeker]|en|het college van burgemeester en wethouders van Heemstede.|1. Procesverloop|Bij besluit van 20 september 2005, voor zover thans van belang, heeft het college van burgemeester en wethouders van Heemstede (hierna: het college) [verzoeker] onder aanzegging van bestuursdwang gelast zijn woonschip te verplaatsen naar de aangewezen ligplaats in de gemeentelijke haven.|Bij besluit van 18 juli 2006, voor zover thans van belang, heeft het college het door [verzoeker] daartegen gemaakte bezwaar gegrond verklaard, het besluit van 20 september 2005 onder aanvulling van de motivering ervan gehandhaafd en bepaald dat [verzoeker] met zijn woonschip uiterlijk op 1 september 2006 van de huidige ligplaats dient te vertrekken naar de aangewezen ligplaats in de gemeentelijk haven, dan wel naar een locatie buiten Heemstede.|Bij uitspraak van 4 december 2007, verzonden op 6 december 2007, heeft de rechtbank Haarlem (hierna: de rechtbank) het door [verzoeker] daartegen ingestelde beroep ongegrond verklaard.|Tegen deze uitspraak heeft [verzoeker] bij brief, bij de Raad van State ingekomen op 13 januari 2008, hoger beroep ingesteld. De gronden van het hoger beroep zijn aangevuld bij brief, bij de Raad van State ingekomen op 7 februari 2008.|Bij brief, bij de Raad van State ingekomen op 9 maart 2008, heeft [verzoeker] de voorzitter verzocht een voorlopige voorziening te treffen.|De voorzitter heeft het verzoek ter zitting behandeld op 27 maart 2008, waar [verzoeker], bijgestaan door E.P. Blaauw, werkzaam bij (Juridisch) Advies, Procedures, Botenzaken, en mr. C.G.P. Goudriaan, advocaat te Amsterdam, en het college, vertegenwoordigd door mr. drs. M.R. Staller, ambtenaar in dienst van de gemeente Heemstede, zijn verschenen.|2. Overwegingen|2.1. Het oordeel van de voorzitter heeft een voorlopig karakter en is niet bindend in de bodemprocedure.|2.2. Niet is gebleken dat de door het college gestelde belangen zodanig dringend zijn dat tot onmiddellijke verplaatsing van het woonschip van [verzoeker] moet worden overgegaan. Daarbij neemt de voorzitter in aanmerking dat het woonschip reeds ongeveer dertig jaar op de huidige ligplaats is gelegen en dat het college de procedure om het woonschip van deze locatie te verwijderen al enige jaren geleden is begonnen.|Dat, als gesteld door het college, hulpdiensten het woonschip niet kunnen bereiken, leidt niet tot een ander oordeel. Daargelaten de juistheid van deze stelling, wordt in dit verband meegewogen dat niet aannemelijk is dat een eventuele calamiteit aan boord van het woonschip, gezien de afgelegen en geïsoleerde locatie van de ligplaats, gevaar voor anderen met zich zal brengen.|Gelet op het voorgaande moet het door [verzoeker] gestelde belang bij het ongemoeid laten van zijn woonschip tot de Afdeling uitspraak heeft gedaan op het door hem ingestelde hoger beroep, zwaarwegender worden geacht dan het belang van het college bij onmiddellijke verplaatsing van het woonschip. In de betrokken belangen en de duur van het geschil tussen het college en [verzoeker], ziet de voorzitter wel aanleiding te bevorderen dat de Afdeling de zaak spoedig ter zitting zal behandelen. Partijen zullen naar verwachting worden opgeroepen voor een zitting in juni 2008.|2.3. Gelet op het vorenstaande ziet de voorzitter aanleiding de hierna te melden voorlopige voorziening te treffen.|2.4. Het college dient op na te melden wijze tot vergoeding van de proceskosten te worden veroordeeld.|3. Beslissing|De voorzitter van de Afdeling bestuursrechtspraak van de Raad van State:|I. schorst bij wijze van voorlopige voorziening het besluit van het college van burgemeester en wethouders van Heemstede van 18 juli 2006, kenmerk 2006/12808, en het besluit van het college van burgemeester en wethouders van Heemstede van 20 september 2005, kenmerk 2005/16707;|II. veroordeelt het college van burgemeester en wethouders van Heemstede tot vergoeding van bij [verzoeker] in verband met de behandeling van het verzoek opgekomen proceskosten tot een bedrag van € 322,00 (zegge: driehonderdtweeëntwintig euro) geheel toe te rekenen aan door een derde beroepsmatig verleende rechtsbijstand; het dient door de gemeente Heemstede aan [verzoeker] onder vermelding van het zaaknummer te worden betaald.|Aldus vastgesteld door mr. H.G. Lubberdink, als voorzitter, in tegenwoordigheid van mr. J.J. den Broeder, ambtenaar van Staat.|w.g. Lubberdink w.g. Den Broeder|voorzitter ambtenaar van Staat|Uitgesproken in het openbaar op 4 april 2008|187-546."
ECLI:NL:CRVB:2020:2635,none,Uitspraak,19/1837 WAO,Bestuursrecht; Socialezekerheidsrecht,Centrale Raad van Beroep,2020-10-28 00:00:00,none,Hoger beroep,none,none,Raad voor de Rechtspraak,2020-10-28 00:00:00,2020-10-29 17:29:21,Herhaalde aanvraag WAO-uitkering terecht afgewezen met toepassing van artikel 4:6 van de Awb. Afwijzing niet evident onredelijk.,"19|1837 WAO|Datum uitspraak: 28 oktober 2020|Centrale Raad van Beroep|Enkelvoudige kamer|Uitspraak op het hoger beroep tegen de uitspraak van de rechtbank Amsterdam van               29 maart 2019, 18/6003 (aangevallen uitspraak)|Partijen:|[appellant] te [woonplaats], Marokko (appellant)|de Raad van bestuur van het Uitvoeringsinstituut werknemersverzekeringen (Uwv)|PROCESVERLOOP|Appellant heeft hoger beroep ingesteld.|Het Uwv heeft een verweerschrift ingediend.|De zaak is ter behandeling aan de orde gesteld op de zitting van 16 september 2020. Partijen zijn niet verschenen.|OVERWEGINGEN|1.1.|Appellant is op 27 december 1993 met psychische klachten uitgevallen voor zijn werk als agrarisch medewerker. Hij is op 11 januari 1994 naar Marokko vertrokken.|1.2.|Bij besluit van 27 april 2009 heeft het Uwv geweigerd appellant een uitkering op grond van de Wet op de arbeidsongeschiktheidsverzekering (WAO) toe te kennen. Die weigering is, op de grond dat appellant zowel per 26 december 1994 als per datum aanvraag, 6 juni 2006, minder dan 15% arbeidsongeschikt is, door de uitspraak van de Raad van 15 januari 2014, ECLI:NL:CRVB:2014:37, in rechte komen vaststaan.|1.3.|Het besluit van het Uwv van 12 september 2016 op het verzoek van appellant, waarbij is geweigerd om terug te komen van het besluit van 27 april 2009, is door de uitspraak van de rechtbank van 18 mei 2017 (16/7947) in rechte komen vaststaan, nu tegen die uitspraak geen hoger beroep is ingesteld.|1.4.|Appellant heeft op 4 juli 2018 opnieuw verzocht om een WAO-uitkering. Het Uwv heeft de weigering van 17 juli 2018 op dat verzoek bij beslissing op bezwaar van 3 september 2018 (bestreden besluit) onder toepassing van artikel 4:6 van de Algemene wet bestuursrecht (Awb) gehandhaafd.|2. Bij de aangevallen uitspraak heeft de rechtbank het beroep van appellant tegen het bestreden besluit ongegrond verklaard. De rechtbank heeft geoordeeld dat de in beroep ingezonden stukken door appellant te laat zijn ingezonden, omdat het Uwv die stukken niet bij de heroverweging in bezwaar heeft kunnen betrekken. De rechtbank heeft geen aanknopingspunten gezien voor het oordeel dat het Uwv niet bevoegd was het verzoek van appellant met toepassing van artikel 4:6 van de Awb af te wijzen en dat die afwijzing niet evident onredelijk is. Voor zover de aanvraag van appellant ziet op herziening voor de toekomst heeft de rechtbank geoordeeld dat appellant niet heeft voldaan aan de eis dat daarbij sprake moet zijn van een deugdelijke en toereikende onderbouwing, nu appellant bij zijn verzoek enkel een kaal verzoek om een WAO-uitkering heeft gedaan.|3.1.|In hoger beroep heeft appellant herhaald dat hij een WAO-uitkering wil. Hij heeft alle medische informatie verstrekt en is bereid mee te werken aan een onderzoek. Hij heeft een ingevuld formulier aanvullende informatie WAO van 27 oktober 2007 ingezonden.|3.2.|Het Uwv heeft om bevestiging van de aangevallen uitspraak verzocht.|4. De Raad oordeelt als volgt.|4.1.|Het verzoek van appellant van 4 juli 2018 strekt ertoe dat het Uwv terugkomt van zijn besluit van 27 april 2009. De in dat besluit vervatte weigering om appellant een                WAO-uitkering toe te kennen omdat hij op 26 december 1994, per datum aanvraag in 2006 en per datum onderzoek in 2010  minder dan 15% arbeidsongeschikt was, staat door de uitspraak van de Raad van 15 januari 2014 vast. Het Uwv heeft op het verzoek van 4 juli 2018 beslist met overeenkomstige toepassing van artikel 4:6, tweede lid, van de Awb. Dit betekent dat de bestuursrechter aan de hand van de aangevoerde beroepsgronden toetst of het bestuursorgaan zich terecht, zorgvuldig voorbereid en deugdelijk gemotiveerd op het standpunt heeft gesteld dat er geen nieuw gebleken feiten of veranderde omstandigheden zijn. Als het bestreden besluit die toets doorstaat, kan de bestuursrechter niettemin aan de hand van de beroepsgronden tot het oordeel komen dat het bestreden besluit evident onredelijk is (CRvB 20 december 2016, ECLI:NL:CRVB:2016:4872 en CRvB 27 december 2016, ECLI:NL:CRVB:2016:5115). Onder nieuw gebleken feiten en veranderde omstandigheden worden verstaan feiten of omstandigheden die ná het eerdere besluit zijn voorgevallen, dan wel feiten of omstandigheden die weliswaar vóór het eerdere besluit zijn voorgevallen, maar die niet vóór dat besluit konden worden aangevoerd. Nieuw gebleken feiten zijn ook bewijsstukken van al eerder gestelde feiten of omstandigheden, als deze bewijsstukken niet eerder konden worden overgelegd. Zoals in de uitspraak van 3 maart 2017, ECLI:NL:CRVB:2017:894, is overwogen blijft na toepassing door een bestuursorgaan van artikel 4:6, tweede lid, van de Awb onverminderd van belang de uitspraak van de Raad van|14 januari 2015 (ECLI:NL:CRVB:2015:1), waarin is overwogen dat een aanvraag voor een arbeidsongeschiktheidsuitkering na een eerdere (gedeeltelijke) afwijzing of intrekking van die uitkering naar zijn strekking moet worden beoordeeld.|4.2.|Wat appellant in hoger beroep heeft aangevoerd is in essentie een herhaling van de gronden van het beroep bij de rechtbank. De rechtbank heeft in de aangevallen uitspraak deze gronden besproken en is tot het oordeel gekomen dat deze niet kunnen slagen. Appellant heeft niet onderbouwd waarom hij de overwegingen van de rechtbank, zoals weergegeven in de aangevallen uitspraak, niet juist acht. De in hoger beroep ingezonden informatie van|27 oktober 2007 is geen nieuw feit als bedoeld in artikel 4:6 van de Awb, omdat dit stuk reeds bekend was ten tijde van het besluit waarvan thans herroeping wordt verzocht. De Raad verenigt zich met het oordeel van de rechtbank en onderschrijft de daaraan in de aangevallen uitspraak ten grondslag gelegde overwegingen.|4.3.|Uit wat in 4.1 en 4.2 is overwogen volgt dat het hoger beroep niet slaagt. De aangevallen uitspraak zal worden bevestigd.|5. Voor een veroordeling in de proceskosten bestaat geen aanleiding|BESLISSING|De Centrale Raad van Beroep bevestigt de aangevallen uitspraak.|Deze uitspraak is gedaan door J.S. van der Kolk, in tegenwoordigheid van A.A.H. Ibrahim als griffier. De beslissing is uitgesproken in het openbaar op 28 oktober 2020.|(getekend) J.S. van der Kolk|(getekend) A.A.H. Ibrahim"
ECLI:NL:GHAMS:2012:BX9032,none,Uitspraak,200.080.877/01 NOT,Civiel recht,Gerechtshof Amsterdam,2012-05-29 00:00:00,none,Hoger beroep,none,none,Raad voor de Rechtspraak,2013-04-05 00:00:00,2015-11-10 11:37:10,"Een notaris dient onder alle omstandigheden te vermijden dat door zijn handelwijze een objectief gerechtvaardigde schijn van partijdigheid zou kunnen ontstaan. In aanmerking nemende dat het boetebeding in de akten van levering ten laste van (deel van de) klagers en (in ieder geval: mede) ten gunste van de zonen van de notarisklerk is opgenomen, dat de notarisklerk deze akten van levering heeft voorbereid, dat de notarisklerk dienaangaande namens de notarissen tevens het contact met (deel van de) klagers heeft onderhouden en dat (dat deel van de) klagers geen aanleiding hadden om te vermoeden dat de zonen van de notarisklerk derden-belanghebbenen bij deze akten van levering waren, hadden de notarissen behoren te begrijpen dat zij door over de betrokkenheid van de zonen van hun notarisklerk te zwijgen ervoor hebben gezorgd dat hun onpartijdigheid ter discussie kwam te staan. Als de notarissen van mening waren dat hun geheimhoudingsplicht eraan in de weg stond dat zij over de betrokkenheid van de zonen van hun notarisklerk mededelingen deden, hadden zij de overdrachten door een ander notariskantoor moeten laten verrichten. Het hof rekent de notarissen hun handelwijze te meer aan, nu zij hebben verklaard dat zij naar eer en geweten hebben gehandeld, zij ervan overtuigd zijn correct te hebben gehandeld en op gelijke wijze zullen handelen indien zich eenzelfde situatie opnieuw zou voordoen. Het hof bekrachtigt de beslissing van de kamer waarbij de klachten voor een deel gegrond zijn verklaard. Het hof legt echter de maatregel van berisping in plaats van waarschuwing op.","GERECHTSHOF TE AMSTERDAM|NOTARIS- EN GERECHTSDEURWAARDERSKAMER|Beslissing van 29 mei 2012 in de zaak van:|1.	NOTARIS 1,|2.	NOTARIS 2,|beiden notaris te [ plaats ],|APPELLANTEN,|t e g e n|1.	KLAGER 1,|2.	KLAAGSTER 2,|3.	KLAGER 3,|4.	KLAAGSTER 4,|allen wonende te [ woonplaats ],|gemachtigde: mr. J.G.M. Stassen, advocaat te Enschede, alsmede|5. KLAGER 5,|6. KLAAGSTER 6,|beiden wonende te [ woonplaats ],|in hoger beroep niet verschenen,|GEÏNTIMEERDEN.|1.	Het geding in hoger beroep|De partijen worden hierna “de notarissen” en “klagers” genoemd.|1.1. Van de zijde van de notarissen is bij een op 10 januari 2011 ter griffie van het hof ingekomen verzoekschrift – met één bijlage – tijdig hoger beroep ingesteld tegen de aan deze beslissing gehechte beslissing van de kamer van toezicht over de notarissen en kandidaat-notarissen te Almelo, verder de kamer, van 10 december 2010, waarbij de kamer de klacht van klagers sub 1. en 2. tegen de notaris sub 2. ten dele gegrond heeft verklaard, de klacht van klagers sub 3. en 4. tegen de notaris sub 1. ten dele gegrond heeft verklaard, de klachten van klagers tegen de notarissen voor het overige niet ontvankelijk heeft verklaard en aan ieder van beide notarissen de maatregel van waarschuwing heeft opgelegd.|1.2. Van de zijde van de notarissen zijn op 4 maart 2011 en 23 november 2011 aanvullingen op het verzoekschrift ter griffie van het hof ingekomen.|1.3. Van de zijde van klagers sub 1. tot en met 4. is op 9 juni 2011 een verweerschrift ter griffie van het hof ingekomen.|1.4. De zaak is behandeld ter openbare terechtzitting van het hof van 8 december 2011. Klagers sub 1. en 3. met hun gemachtigde alsmede de notarissen zijn verschenen en hebben het woord gevoerd; de gemachtigde van klagers aan de hand van een aan het hof overgelegde pleitnota.|2.	De stukken van het geding|Het hof heeft kennis genomen van de inhoud van de door de kamer aan het hof toegezonden stukken van de eerste instantie en de hiervoor vermelde stukken.|3.	De feiten|Het hof verwijst voor de feiten naar hetgeen de kamer in de bestreden beslissing heeft vastgesteld. Partijen hebben tegen de vaststelling van de feiten door de kamer geen bezwaar gemaakt, zodat ook het hof van die feiten uitgaat.|4.	Het standpunt van klagers|Klagers achten zich benadeeld en verwijten de notarissen en hun notarisklerk dat zij jegens klagers niet hebben voldaan aan hun zorgplicht in het kader van de totstandkoming van:|- de akte van levering aan klagers sub 5. en 6. van 30 december 2003, verleden voor notaris sub 1.,|- de akte van levering aan klagers sub 1. en 2. van 23 februari 2004, verleden voor notaris sub 1.,|- de akte van levering van 1 juli 2004 aan klagers sub 3. en 4., verleden voor notaris sub 2.,|betreffende delen van een perceel bouwterrein, gelegen aan de Zuiderstraat te Enter, kadastraal bekend gemeente Wierden, sectie E, nummer 9801.|Klagers voeren hiertoe het volgende aan.|4.1. [ X ], als notarisklerk verbonden aan het kantoor van de notarissen, heeft klagers ten tijde van het passeren van voormelde akten van levering niet althans onvoldoende erover ingelicht dat:|a. mevrouw [ Y ] niet langer de eigenaresse was van de kavels achter de door klagers verkregen (bouw-)kavels, waardoor haar eerdere toezegging (toekomstige verkoop van deze achterliggende kavels aan klagers als aanvullende tuin) blijkbaar al niet meer aan de orde was;|b. de achterliggende kavels waren verkocht en geleverd aan zijn twee zonen, die ter zake reeds bezig waren met concrete planontwikkeling;|c. de mogelijkheid bestond dat er achter de (bouw-)kavels van klagers woningbouw gerealiseerd zou worden.|4.2. [ X ] is opgetreden in de hoedanigheid van notarisklerk, belangenbehartiger van mevrouw [ Y ] en belangenbehartiger van zijn twee zonen, hetgeen betekent dat hij verre van onpartijdig is geweest. Daarnaast heeft [ X ] achteraf een makelaar ingeschakeld om klagers over te halen om af te zien van het indienen van een aanvraag voor planschade. Dit gedrag is onbetamelijk en is niet het gedrag dat men van een medewerker van een notariskantoor mag verwachten.|4.3. De overdracht van de achterliggende kavels aan de zonen van de notarisklerk heeft op het kantoor van de notarissen plaatsgevonden. De notarissen waren daarmee op de hoogte van het feit dat de zonen van hun notarisklerk eigenaren waren geworden van die achterliggende kavels en dat zij voornemens waren daar woningbouw te realiseren. De notarissen hebben echter bij het passeren van de akte van levering op 23 februari 2004 (door de notaris sub 2.) respectievelijk 1 juli 2004 (door de notaris sub 1.) nagelaten om klagers nadrukkelijk op deze ontwikkeling te wijzen, hetgeen zij naar mening van klagers wel hadden moeten doen. Voor zover dit niet geval is hadden de notarissen, met deze wetenschap, in ieder geval wel het boetebeding zoals opgenomen in de akten van levering van 23 februari 2004 en 1 juli 2004 nadrukkelijker dienen te bespreken. Klagers achten zich door de notarissen op dit punt onvoldoende geïnformeerd en stellen dat zij daardoor uiteindelijk aanzienlijke schade hebben geleden.|5.	Het standpunt van de notarissen|De notarissen hebben de stellingen van klagers gemotiveerd betwist en zich als volgt verweerd.|5.1. Voor zover de klacht is gericht tegen [ X ] dienen klagers niet ontvankelijk te worden verklaard omdat een notarisklerk niet onder het notarieel tuchtrecht valt.|5.2. De klacht heeft betrekking op de akten van levering van 30 december 2003, 23 februari 2004 en 1 juli 2004. Gezien het feit dat klagers partij waren bij deze akten, hebben zij op het moment van passeren kennis kunnen nemen van de inhoud en strekking hiervan. Nu de klacht eerst bij brief van 1 juli 2010 bij de kamer is ingediend, dienen klagers niet ontvankelijk te worden verklaard op grond van het bepaalde in artikel 99 lid 12 Wna.|5.3. Voor zover klagers wel ontvankelijk zijn in hun klacht, stellen de notarissen dat klagers zelf, in hun hoedanigheid van kopers, overeenstemming hebben bereikt met verkoopster over de aankoop en voorwaarden van de aankoop van de desbetreffende (bouw-)kavels, waaronder ook over het boetebeding. Deze bepaling is derhalve niet op voorstel dan wel initiatief van [ X ] in de|(concept-)akten van levering opgenomen. Daarnaast is het boetebeding zeker niet alleen ten behoeve van de zonen van de notarisklerk opgenomen, maar ook ten behoeve van de nieuwe eigenaar van een aangrenzend (bouw-)kavel, dat op 2 juli 2003 door mevrouw [ Y ] is overgedragen.|Nu het boetebeding reeds was opgenomen in de toegezonden conceptakten van levering en bij het passeren van de akten uitdrukkelijk met partijen is besproken, kan er geen sprake zijn van onzorgvuldig handelen van de kant van de notarissen.|Dat de notarissen klagers destijds niet hebben geïnformeerd omtrent het feit dat de zonen van hun notarisklerk inmiddels eigenaren waren geworden van de achterliggende kavels en in die hoedanigheid derden-belanghebbenden bij de boetebedingen in de akten van levering van 23 februari 2004 en 1 juli 2004, doet (zeker in het licht van hun notariële geheimhoudingsplicht) daaraan niet af.|Anders dan door klagers wordt gesteld, was de bemoeienis van de notarisklerk bij de overdracht van de (bouw-)kavels aan klagers bovendien zeer beperkt. Zo heeft hij in het geheel geen bemoeienis gehad met de totstandkoming van de koopovereenkomsten en heeft hij zijn werkzaamheden beperkt tot het voorbereiden van de notariële akten van levering die vervolgens in concept aan partijen zijn voorgelegd. Voorts is er geen beroepsregel die notarissen verbiedt om akten te passeren waarbij familie van personeelsleden mogelijkerwijs direct dan wel indirect bij betrokken is. De notarissen zijn van mening dat zij naar eer en geweten hebben gehandeld en dat het enkele feit dat familie van hun notarisklerk indirect bij de akten van levering betrokken was, in ieder geval geen schijn van partijdigheid oplevert.|6.	De beoordeling|6.1. Met de kamer is het hof van oordeel dat klagers niet kunnen worden ontvangen in hun klachten zoals weergegeven hiervoor onder 4.1. en 4.2, omdat het klachtrecht als bedoeld in artikel 98 Wet op het notarisambt, verder Wna, enkel ziet op het handelen van (kandidaat-)notarissen.|6.2. Voorts volgt het hof de kamer eveneens  in zijn oordeel dat klagers in hun klachten over de inhoudelijke werkzaamheden die door de notarissen zijn verricht met betrekkig tot de akten van levering uit 2003 en 2004, niet ontvankelijk moeten worden verklaard op grond van het bepaalde in artikel 99 lid 12 Wna. Het hof neemt de overwegingen van de kamer dienaangaande over en maakt deze tot de zijne.|6.3. Voor zover de klachten zien op het in de akten van levering van 23 februari 2004 en 1 juli 2004 opgenomen boetebeding en het (mogelijke) belang van de zonen van de notarisklerk bij deze akten, is het hof met de kamer van oordeel dat het klachtrecht van klagers is ontstaan op het moment dat klagers is gebleken dat de zonen van de notarisklerk ten tijde de leveringen de eigenaren waren van de achterliggende (bouw-)kavels. Door klagers is gesteld dat zij hiervan pas na augustus 2008 op de hoogte kwamen. De notarissen zijn van mening dat dit al veel eerder dan augustus 2008 het geval moet zijn geweest, nu de aanvraag voor de in juni 2007 verleende bouwvergunning is gepubliceerd in de lokale krant en de zonen van hun notarisklerk reeds in april 2007 zijn begonnen met het schoonmaken van de kavel en het verwijderen van de beplanting. In aanvulling daarop hebben de notarissen een schriftelijke verklaring van mevrouw  [ Y ] overgelegd, inhoudende dat klager sub 1 haar reeds in 2004 confronteerde met het feit dat zij kavels verkocht had aan de zonen van de notarisklerk. Dit laatste is echter door klager sub 1. weersproken. Gelet hierop is het hof van oordeel dat niet is komen vast te staan dat klagers langs deze weg reeds in 2004 op de hoogte kwamen van het feit dat de zonen van de notarisklerk de eigenaren waren van de achterliggende kavels. Evenmin is gebleken van andere feiten of omstandigheden van voor 1 juli 2007 waaruit die wetenschap voldoende eenduidig kan worden afgeleid. Klagers zijn derhalve ontvankelijk in hun klachten zoals weergegeven hiervoor onder 4.3.|6.4. In aanmerking nemende dat het boetebeding in voormelde akten van levering ten laste van klagers sub 1. tot en met 4. en (in ieder geval: mede) ten gunste van de zonen van de notarisklerk is opgenomen, dat de notarisklerk deze akten van levering heeft voorbereid, dat de notarisklerk dienaangaande namens de notarissen tevens het contact met klagers sub 1. tot en met 4. heeft onderhouden en dat klagers sub 1. tot en met 4. geen aanleiding hadden om te vermoeden dat de zonen van de notarisklerk derden-belanghebbenen bij deze akten van levering waren, oordeelt het hof dat de notarissen hadden behoren te begrijpen dat zij door over de betrokkenheid van de zonen van hun notarisklerk te zwijgen ervoor hebben gezorgd dat hun onpartijdigheid ter discussie kwam te staan. Een notaris dient onder alle omstandigheden te vermijden dat door zijn handelwijze een objectief gerechtvaardigde schijn van partijdigheid zou kunnen ontstaan. Als de notarissen van mening waren dat hun geheimhoudingsplicht eraan in de weg stond dat zij over de betrokkenheid van de zonen van hun notarisklerk mededelingen deden, hadden zij de overdrachten door een ander notariskantoor moeten laten verrichten. Het hof rekent de notarissen hun handelwijze te meer aan, nu zij tijdens de mondelinge behandeling ter terechtzitting in hoger beroep op vragen van het hof hebben verklaard dat zij naar eer en geweten hebben gehandeld, dat zij ervan overtuigd zijn correct te hebben gehandeld en dat zij op gelijke wijze zullen handelen indien zich eenzelfde situatie opnieuw zou voordoen. De klachten zoals hiervoor weergegeven  onder 4.3. zijn derhalve gegrond.|6.5. Het hof acht, gelet op de aard en de ernst van de tuchtrechtelijk laakbare handelwijze van de notarissen in samenhang met het ter terechtzitting in hoger beroep getoonde gebrek aan inzicht in het foutieve karakter hiervan, de maatregel van berisping passend en geboden.|6.6. Hetgeen partijen verder nog naar voren hebben gebracht, kan als in het voorgaande reeds behandeld dan wel als thans niet ter zake dienend buiten beschouwing blijven.|6.7. Het hiervoor overwogene leidt mitsdien tot de volgende beslissing.|7.	De beslissing|Het hof:|-	vernietigt de beslissing van de kamer voor zover daarbij aan elk van de notarissen de maatregel van waarschuwing is opgelegd;|en, in zoverre opnieuw rechtdoende:|-	legt aan elk van de notarissen de maatregel van berisping op;|-	bekrachtigt de beslissing van de kamer voor het overige.|Deze beslissing is gegeven door mrs. A.L.G.A. Stille, J.C.W. Rang en|J.W. van Zaane en in het openbaar uitgesproken op dinsdag 29 mei 2012 door de rolraadsheer.|KAMER VAN TOEZICHT OVER DE NOTARISSEN EN KANDIDAAT-NOTARISSEN TE ALMELO|Klachtzaak: 10 10 Wna en 11 10 Wna|UITSPRAAK|inzake:	klager sub 1,|klaagster sub 2,|klager sub 3,|klaagster sub 4,|klager sub 5,|klaagster sub 6,|allen wonende te [ woonplaats ],|gemachtigde: mr. J.G.M. Stassen, advocaat te Enschede,|tegen:	notaris 1,|notaris te [ plaats ], hierna notaris sub 1,|en|notaris 2,|notaris te [ plaats ], hierna notaris sub 2,|1	Verloop van de procedure|1.1	Bij brief van 25 juni 2010 hebben klagers, via de Koninklijke Notariële Beroepsorganisatie te Den Haag, een klacht (met bijlagen) ingediend bij de Kamer van Toezicht over notarissen en kandidaat-notarissen in het arrondissement Almelo, hierna te noemen de Kamer.|De notarissen hebben zich verweerd bij schrijven van 13 augustus 2010. Vervolgens hebben klagers bij brief van 30 september 2010 gerepliceerd en is door de notarissen op 22 oktober 2010 gedupliceerd.|1.2	De klachtzaken zijn ter zitting van 18 november 2010 behandeld. Klagers hebben zich doen vertegenwoordigen door hun gemachtigde, waarbij klager sub 1 en klager sub 3 in persoon zijn verschenen. De notarissen zijn in persoon verschenen.|2	Feiten|Op basis van hetgeen partijen over en weer hebben aangegeven is de Kamer bekend met de volgende feiten.|-	Bij akte 2 juli 2003 hebben twee zonen van notarisklerk [ X ] de eigendom overgedragen gekregen van het perceel aan de [ adres ], kadastraal bekend gemeente [ gemeente ], [ sectie en nummer ].|-	Bij akte van 30 december 2003, verleden voor notaris sub 2, is aan klagers sub 5 en 6 geleverd een perceel bouwterrein, gelegen aan de [ adres ], deel van het perceel kadastraal bekend gemeente       [ gemeente ], [ sectie en nummer ].|-	Bij akte van 23 februari 2004, verleden voor notaris sub 2, is aan klagers sub 1 en 2 geleverd een perceel bouwterrein, gelegen aan de [ adres ], deel van het perceel kadastraal bekend gemeente      [ gemeente ], [sectie en nummer ].|-	Bij akte van 1 juli 2004, verleden voor notaris sub 1, is aan klagers sub 3 en 4 geleverd een perceel bouwterrein, gelegen aan de [ adres ], deel van het perceel kadastraal bekend gemeente                  [ gemeente ], [sectie en nummer ].|-	Inzake het ten zuiden van de percelen van klagers gelegen perceel aan de [ adres ], kadastraal bekend gemeente [ gemeente ], [ sectie en nummer ] een clausule opgenomen in de voormelde aktes van 23 februari 2004 en 1 juli 2004.|-	De door klagers sub 5 en 6 in 2001 en 2002 bij de gemeente [ gemeente ] ingediende verzoeken, tot het realiseren van woningbouw op het perceel aan de [ adres ], zijn afgewezen, waarna klagers sub 5 en 6 het perceel hebben verkocht aan de verkoopster van het bij eerdergenoemde akte van 30 december 2003 geleverde perceel.|-	Op 3 mei 2007 heeft de gemeente [ gemeente ] haar voornemen tot het verlenen van projectvrijstelling tot het realiseren van woningbouw aan de [ adres ] door de gemeente                  [ gemeente ] bekendgemaakt.|-	Door klagers ingediende verzoeken om vergoeding van planschade zijn door de gemeente               [ gemeente ] in 2009 afgewezen.|3	Toetsingskader|3.1	In deze klachtzaken dient te worden beoordeeld of de notarissen hebben gehandeld in strijd met het bepaalde in de Wet op het notarisambt (Wna).|3.2	Ingevolge artikel 98, eerste lid, Wna zijn notarissen en kandidaat-notarissen aan tuchtrechtspraak onderworpen ter zake van enig handelen of nalaten in strijd met hetzij enige bij of krachtens deze wet gegeven bepaling of een op deze wet berustende verordening, hetzij met de zorg die zij als notarissen of kandidaat-notarissen behoren te betrachten ten opzichte van degenen te wier behoeve zij optreden en ter zake van enig handelen of nalaten dat een behoorlijk notaris of kandidaat-notaris niet betaamt.|4	Overwegingen|4.1	Het klachtrecht als bedoeld in artikel 98 Wna ziet op het handelen van de notaris. Dit brengt met zich dat de notaris onder omstandigheden verantwoordelijk kan worden gehouden voor werkzaamheden die door werknemers van zijn kantoor zijn verricht. Er kan dus bij de Kamer wel over het gedrag of handelen van een medewerker van de notaris een klacht worden ingediend, maar niet tegen die medewerker.|4.2	Gelet op het voorgaande acht de Kamer zich niet bevoegd om te oordelen over de klachten tegen [ X ], medewerker van het kantoor van de notarissen.|4.3	De Kamer stelt vast dat de door klagers ingediende klachten betrekking hebben op de totstandkoming van de aktes van levering van 2003 en 2004. Klagers achten zich benadeeld en verwijten de notarissen dat zij jegens klagers niet hebben voldaan aan hun zorgplicht. In dit verband is genoemd dat hen in die tijd ten onrechte informatie is onthouden over de omstandigheid dat de zonen van de notarisklerk [ X ] de eigendom hadden het aangrenzende perceel aan de [ adres ]. De notarisklerk heeft de transacties en de onderhavige aktes voorbereid. Doordat de eigendom van de zonen [ X ] van dit aangrenzende perceel voor klagers is verzwegen, hebben zij keuzes gemaakt met betrekking tot de bouw van hun huis, die zij niet of anders zouden hebben gemaakt als zij kennis zouden hebben gehad van dit feit. Klagers wijzen er op dat de aktes van levering een boetebeding bevatten met betrekking tot het perceel aan de [ adres ] (eigendom van de zonen van de notarisklerk) waardoor zij geen bezwaar hebben kunnen maken tegen de bestemmingsplanwijziging in 2007.|4.4	Ingevolge artikel 99 lid 12 Wna kan een klacht slechts worden ingediend gedurende drie jaren na de dag waarop de tot de klacht gerechtigde van het aan de klacht ten grondslag gelegde handelen of nalaten van een notaris kennis heeft genomen.|4.5	De notarissen hebben in 2003 en 2004 de werkzaamheden verricht en doen verrichten met betrekking tot de meergenoemde aktes van levering. De Kamer is van oordeel dat klagers in hun klachten met betrekking tot die inhoudelijke werkzaamheden niet-ontvankelijk moeten worden verklaard omdat de klachten buiten voormelde termijn zijn ingediend.|Dat klagers in 2003/2004 de verwachting hadden dat de gemeente nooit toestemming zou geven voor woningbouw, en in die verwachting zijn teleurgesteld door het andersluidende besluit van de gemeente in mei 2007, doet in mei 2007 geen klachtrecht ontstaan. Tussen de werkzaamheden van de notarissen en de teleurgestelde toekomstverwachting ontbreekt naar het oordeel van de Kamer het causaal verband. De verwachtingen van klagers over het onbebouwd blijven van het perceel [ perceel ] waren immers niet gebaseerd op enige verklaring van of namens de notarissen of op een recht dienaangaande jegens de veronderstelde eigenaar van dat perceel in 2003/2004. In tegendeel in de aktes van klagers sub 1, 2, 3 en 4 is toen zelfs expliciet een boetebeding opgenomen waaruit klagers redelijkerwijs hadden moeten begrijpen dat de eigenaar van het perceel [ perceel ] dat ooit zou willen bebouwen, terwijl klagers sub 5 en 6 al eerder - in 2001 - zelf pogingen hadden gedaan om van de gemeente voor woningbouw op dat perceel toestemming te krijgen.|Ook tussen de omstandigheid dat klagers in 2003/2004 onwetend waren over het feit dat de zonen van notarisklerk [ X ] de eigendom hadden van het onderhavige perceel aan de [ adres ], en hun teleurgestelde toekomstverwachting ontbreekt het causale verband. Ook als de eigendom van het perceel [ perceel ] niet of later zou zijn overgedragen had iedere eigenaar van dat perceel - binnen de grenzen van de wet - kunnen besluiten tot bebouwing daarvan.|4.6	De omstandigheid dat klagers eerst na het passeren van de onderhavige aktes (2003/2004) in 2008 is gebleken dat de zonen van notarisklerk [ X ] de eigendom hadden van het onderhavige perceel aan de  [ adres ], doet op die latere datum voor klagers sub 1, 2, 3 en 4 wel een klachtrecht ontstaan. De klacht terzake is tijdig ingediend.|4.7	In voormelde aktes van 23 februari 2004 (notaris sub 2) en 1 juli 2004 (notaris sub 1) is ten laste van klagers sub 1 en 2 respectievelijk sub 3 en 4 en ten gunste van de zonen van notarisklerk [ X ] (als derdebelanghebbenden) een boetebeding opgenomen, zonder dat deze klagers redelijkerwijs hoefden te vermoeden dat de zonen [ X ] derdebelanghebbenden waren. Nu deze aktes intensief zijn voorbereid door notarisklerk [ X ] en deze dienaangaande namens de notarissen ook vrijwel alle contacten heeft onderhouden met klagers sub 1, 2, 3 en 4, hadden de notarissen redelijkerwijs behoren te begrijpen dat door het boetebeding in de aktes gecombineerd met de familierelatie tussen de behandeld notarisklerk en de derdebelanghebbenden bij dat boetebeding, hun onpartijdigheid, als bedoeld in artikel 17 Wna, ter discussie zou kunnen komen te staan. Door deze (openbare) feiten niet met klagers sub 1 en 2 respectievelijk sub 3 en 4 te bespreken alvorens de aktes op 23 februari 2004 en 1 juli 2004 te passeren hebben de notarissen de merkelijke kans aanvaard dat de objectief gerechtvaardigde schijn van een belangenconflict/partijdigheid zou ontstaan. Aldus heeft notaris sub 2 bij het passeren van de leveringsakte van 23 februari 2004 onzorgvuldig jegens klagers sub 1 en 2 gehandeld en heeft notaris sub 1 bij het passeren van de leveringsakte van 1 juli 2004 onzorgvuldig jegens klagers sub 3 en 4 gehandeld.|4.8	Gelet op het voorgaande is de Kamer van oordeel dat de klacht zoals verwoord in rechtsoverweging 4.6. van klagers sub 1 en 2 jegens notaris sub 2 en de klacht van klagers sub 3 en 4 jegens notaris sub 1 tijdig zijn ingediend en gegrond zijn. De overige klachten zijn niet zijn ingediend binnen de termijn van drie jaren na de dag waarop de tot de klacht gerechtigde van het handelen of nalaten van een notaris dat tot tuchtrechtelijke maatregelen aanleiding kan geven heeft kennis genomen en dientengevolge niet-ontvankelijk.|4.9	Op de gegrondverklaring van een klacht past in beginsel een tuchtrechtelijke reactie. In dit verband wordt overwogen dat de notarissen zich onvoldoende rekenschap hebben gegeven van de objectief gerechtvaardigde schijn van partijdigheid die jegens hen is veroorzaakt door het gedrag van hun notarisklerk. De tuchtmaatregel van een waarschuwing is naar het oordeel van de Kamer gepast en geboden.|Mitsdien wordt als volgt beslist:|5	Beslissing|De Kamer van toezicht over de notarissen en de kandidaat-notarissen te Almelo,|-	verklaart de klacht, zoals verwoord in overweging 4.6. van klagers sub 1 en 2 tegen notaris sub 2  gegrond en legt de notaris daarvoor de tuchtmaatregel van een waarschuwing op.|-	verklaart de klacht, zoals verwoord in overweging 4.6. van klagers sub 3 en 4 tegen notaris sub 1  gegrond en legt de notaris daarvoor de tuchtmaatregel van een waarschuwing op.|-	verklaart de overige klachten tegen de notarissen niet-ontvankelijk.|Deze uitspraak is gedaan door mr. A.R. van der Winkel, voorzitter, mr. G. van Eerden, mr. W.J. Hordijk, mr. W. Meijling en mr. F.M.J. Mulder, leden en door de voorzitter in tegenwoordigheid van G.J. Doeleman als secretaris, in het openbaar uitgesproken op 10 december 2010.|De secretaris,								De voorzitter,|Tegen deze beslissing van de Kamer van toezicht kunnen partijen binnen dertig dagen na de datum van verzending van deze uitspraak hoger beroep instellen bij het gerechtshof te Amsterdam.|Postadres, postbus 1312, 1000 BH Amsterdam.|Afschrift verzonden: 13 december 2010"
ECLI:NL:RBNNE:2020:430,none,Uitspraak,C/18/196920 / FA RK 20-231,Civiel recht; Personen- en familierecht,Rechtbank Noord-Nederland,2020-02-04 00:00:00,none,Beschikking,Groningen,none,Raad voor de Rechtspraak,2020-02-04 00:00:00,2020-02-05 15:50:36,Voortzetting crisismaatregel / Betrokkene ongeoorloofd afwezig / De ernst van het onmiddelijk dreigend ernstig nadeel weegt zwaarder dan het belang van betrokkene om te worden gehoord op verzoek / Toewijzing verzoek.,"RECHTBANK NOORD-NEDERLAND|Afdeling Privaatrecht|Locatie: Groningen|Machtiging tot voortzetting van de crisismaatregel|Zaak-/rekestnr.: C/18/196920 / FA RK 20-231|Beschikking van 3 februari 2020, naar aanleiding van het door de officier van justitie ingediende verzoek tot voortzetting van een crisismaatregel, als bedoeld in artikel 7:7 van de Wet verplichte geestelijke gezondheidszorg (Wvggz), ten aanzien van:|[betrokkene] ,|geboren op [geboortedatum] 1985,|wonende aan de [adres] ,|hierna te noemen: betrokkene,|advocaat: mr. J. Bolt, kantoorhoudende te Groningen.|1|Procesverloop|1.1.|De rechtbank heeft kennisgenomen van het verzoekschrift van de officier van justitie, ingekomen bij de griffie op 30 januari 2020.|1.2.|Bij het verzoekschrift zijn de volgende bijlagen gevoegd:| een afschrift van de beslissing van de burgemeester van de gemeente Groningen tot het nemen van de crisismaatregel d.d. 29 januari 2020;| de medische verklaring d.d. 29 januari 2020;| het episode journaal uit Khonraad;| de gegevens over eerder afgegeven machtigingen ingevolge de Wet bijzondere opnemingen in psychiatrische ziekenhuizen en de Wvggz;| de relevante politiegegevens en/of de strafvorderlijke en justitiële gegevens;| een verklaring niet voorkomen in het curatele- en bewindregister.|1.3.|Verder heeft de rechtbank kennisgenomen van de volgende stukken:| een e-mailbericht d.d. 31 januari 2020 van de zorgaanbieder met de mededeling dat betrokkene sinds 30 januari 2020, 22:30 uur, ongeoorloofd afwezig is.|1.4.|De mondelinge behandeling van het verzoek heeft plaatsgevonden op|3 februari 2020, op de locatie van het Universitair Centrum Psychiatrie te Groningen.|Verschenen en gehoord zijn:| de advocaat van betrokkene;| mevrouw [naam 1] , geneesheer-directeur;| mevrouw [naam 2] , arts-assistent;| mevrouw [naam 3] , co-assistent.|1.5.|De wet schrijft voor dat de rechter de betrokkene hoort op het verzoek tot voortzetting van de crisismaatregel. In geval van ongeoorloofde afwezigheid kan de rechter oordelen dat andere belangen zwaarder wegen dan het belang van betrokkene om te worden gehoord op het verzoek. In geval van voortzetting crisismaatregel kan dit andere belang met name gelegen zijn in de ernst van het onmiddellijk dreigend ernstig nadeel.|1.5.1.|De advocaat van betrokkene heeft ter zitting aangevoerd dat hij, gelet op de ongeoorloofde afwezigheid van betrokkene, nog geen contact met hem heeft gehad. Hoewel de advocaat van betrokkene ter zitting zwaardere belangen dan het horen van betrokkene, heeft gehoord, verzoekt hij om aanhouding van de mondelinge behandeling.|1.5.2.|Betrokkene is sinds 30 januari 2020 ongeoorloofd afwezig. De zorgverantwoordelijke heeft hiervan melding gedaan bij de politie en al meerdere pogingen ondernomen om betrokkene te vinden. Gelet op de ernst van het onmiddellijk dreigend ernstig nadeel, dat voortvloeit uit het psychische toestandsbeeld van betrokkene, en nu is gebleken dat betrokkene moeilijk te achterhalen is, meewegend dat de rechtbank vandaag een beslissing op het verzoek moet nemen gelet op de termijn waarbinnen moet worden beslist, moet naar het oordeel van de rechtbank in dit geval het horen van betrokkene achterwege blijven en zal het verzoek om aanhouding van de mondelinge behandeling worden afgewezen.|1.6.|Omdat een nadere toelichting op of motivering van het verzoek niet nodig is, is de  officier van justitie niet ter zitting verschenen.|2|Beoordeling|2.1.|Uit de overgelegde stukken en het behandelde ter zitting is gebleken dat er ten aanzien van betrokkene sprake is van onmiddellijk dreigend ernstig nadeel, gelegen in acute maatschappelijke teloorgang, ernstig lichamelijk letsel en ernstige psychische schade.|2.2.|Vermoed wordt dat dit nadeel wordt veroorzaakt door gedrag dat voortvloeit uit een psychische stoornis, te weten schizofrenie. De crisissituatie is zo ernstig dat de procedure voor een zorgmachtiging niet kan worden afgewacht.|2.2.1.|Betrokkene was vrijwillig opgenomen binnen de accommodatie. Het lukt de zorgverantwoordelijke niet of nauwelijks om vat op betrokkene te krijgen. Er zijn sinds kort weer duidelijke aanwijzingen voor wanen in de vorm van onnavolgbare verhalen zoals ook bij een eerdere psychose.|Zo heeft betrokkene aan de zorgverantwoordelijke aangegeven dat er twee stemmen in zijn hoofd zitten, waaronder die van zijn oma. Ook is betrokkene hautain in het contact en verbaal erg sterk, waarmee hij een façade ophoudt, aldus de zorgverantwoordelijke.|Betrokkene laat een zeer wisselend beeld zien, hij is niet in staat zich aan afspraken te houden en hij is, zonder overleg met de zorgverantwoordelijke, meermaals uren afwezig van de afdeling. Op één van deze momenten is hij zonder schoenen vertrokken en even later op blote voeten in de sneeuw aangetroffen. Toen is het de ouders van betrokkene gelukt om hem weer terug te brengen naar de accommodatie. Echter, betrokkene wilde niet blijven en heeft door het gebruik van de stopknop van de draaideur zijn moeder klem gezet en is zelf snel weggerend.|Vanuit de omgeving van betrokkene wordt gezien dat betrokkene ineens, in zijn huidige toestandsbeeld, een rol als vader in het leven van zijn twee minderjarige kinderen probeert te krijgen, echter het lukt hem niet om tot een constructief gesprek met zijn ex-partner te komen over hoe hij deze rol zou kunnen vervullen. Betrokkene verzandt continue in een verhaal over tweesplitsingen binnen in hemzelf. De ex-partner acht het huidige toestandsbeeld van betrokkene schadelijk voor de kinderen.|Hoewel betrokkene vorige week heeft aangegeven psychotisch te zijn en te willen starten met het medicijn clozapine, maakt een tweestrijd in zijn hoofd dat het tot op heden nog niet is gelukt om hem daar (volledig) op in te stellen. Er wordt vermoed dat betrokkene de keren dat het lukte om het medicijn te geven, hij deze vervolgens uit heeft gespuugd in het toilet. De tweestrijd waar betrokkene mee in de knel zit, is op alle vlakken in zijn leven aanwezig, waardoor hij geen beslissingen in zijn leven kan maken en tot niets komt. Betrokkene kan in twijfelzucht minuten tot urenlang bewegingsloos stil staan, ook op openbare plekken.|De zorgverantwoordelijke is momenteel erg ongerust op de ongeoorloofde afwezigheid van betrokkene, omdat hij ook uitingen van wanhoop en suïcide heeft gedaan.|2.3.|De rechtbank is van oordeel dat de in de crisismaatregel genoemde zorg, te weten:| het toedienen van medicatie;| het beperken van de bewegingsvrijheid;| het uitoefenen van toezicht op betrokkene;| onderzoek aan kleding of lichaam, en| het opnemen in een accommodatie,|noodzakelijk is om het nadeel af te wenden.|2.4.|Betrokkene verzet zich tegen deze zorg.|2.5.|Er zijn geen minder bezwarende alternatieven die hetzelfde beoogde effect hebben.|2.6.|De voorgestelde verplichte zorg is evenredig en naar verwachting effectief (3:3). Uit de stukken blijkt dat rekening is gehouden met de voorwaarden die noodzakelijk zijn om deelname van betrokkene aan het maatschappelijk leven te bevorderen, alsmede met de veiligheid van betrokkene.|2.7.|Gelet op het voorgaande zal een machtiging tot voortzetting van de crisismaatregel worden verleend, welke machtiging een geldigheidsduur heeft van drie weken na heden.|3|Beslissing|De rechtbank:|wijst af het verzoek om aanhouding van de mondelinge behandeling;|verleent een machtiging tot voortzetting van de crisismaatregel ten aanzien van|[betrokkene]|, geboren op [geboortedatum] 1985;|bepaalt dat deze machtiging geldt tot en met 24 februari 2020.|Deze beschikking is op 3 februari 2020 mondeling gegeven door mr. R.B.M. Keurentjes, rechter en in het openbaar uitgesproken bijgestaan door M. Rozendal, als griffier, en op|4 februari 2020 schriftelijk uitgewerkt en ondertekend.|Tegen deze beschikking staat het rechtsmiddel van cassatie open."
ECLI:NL:CRVB:2009:BH0567,none,Uitspraak,07-3492 WAO,Bestuursrecht|Bestuursrecht; Socialezekerheidsrecht,Centrale Raad van Beroep,2009-01-16 00:00:00,none,Hoger beroep,Utrecht,none,Raad voor de Rechtspraak,2013-04-05 00:00:00,2013-04-26 06:02:44,"Intrekking WAO-uitkering. In aanmerking genomen de eerst in beroep gegeven aanvullende motiveringen achtte de rechtbank het bestreden besluit gebrekkig gemotiveerd, hetgeen leidde tot vernietiging bestreden besluit met opdracht een nieuw besluit te nemen. Uwv heeft hoger beroep ingesteld. Omvang geding. Medische beoordeling niet meer aan de orde.  Awb kent geen incidenteel appel. In eerste aanleg toereikende arbeidskundige toelichting gegeven. De Raad stelt vast dat de rechtbank ten onrechte het Uwv heeft opgedragen een nieuw besluit te nemen in plaats van te bepalen dat de rechtsgevolgen van het bestreden besluit geheel in stand konden worden gelaten. Dienovereenkomstig dient de aangevallen uitspraak in zoverre te worden vernietigd en in plaats daarvan evenbedoelde bepaling te worden gegeven.","07/3492 WAO|Centrale Raad van Beroep|Enkelvoudige kamer|U I T S P R A A K|op het hoger beroep van:|de Raad van bestuur van het Uitvoeringsinstituut werknemersverzekeringen (hierna: appellant),|tegen de uitspraak van de rechtbank 's-Hertogenbosch van 2 mei 2007, 06/2575 (hierna: aangevallen uitspraak),|in het geding tussen:|[Betrokkene], wonende te [woonplaats] (hierna: betrokkene)|en|appellant.|Datum uitspraak: 16 januari 2009|I. PROCESVERLOOP|Appellant heeft hoger beroep ingesteld.|Namens betrokkene heeft mr. C.H.J. Voncken-Crijns, werkzaam bij de in Tilburg gevestigde Stichting Rechtsbijstand, een verweerschrift ingediend. Afgaande op een kennisgeving van niet-verschijnen van betrokkene op de aanvankelijk geplande zitting van 31 oktober 2008 is mr. B.A. van der Veer, werkzaam bij de eveneens in Tilburg gevestigde Stichting Achmea Rechtsbijstand, haar opvolgend gemachtigde.|Het onderzoek ter zitting heeft plaatsgevonden op 5 december 2005.|Namens appellant is verschenen A.G. Lavrijsen. Betrokkene is niet verschenen.|II. OVERWEGINGEN|1. Betrokkene is op 12 april 1999 uitgevallen voor haar werk als medewerker productontwikkeling als gevolg van een schedelbasisfractuur na een val van een paard. Na het doorlopen van de wettelijke wachttijd is aan haar met ingang van|10 april 2000 een uitkering ingevolge de Wet op de arbeidsongeschiktheidsverzekering (WAO) toegekend, berekend naar een mate van arbeidsongeschiktheid van 80 tot 100%. In verband met het aanvaarden van werkzaamheden in een ruitersportzaak voor 12 uur per week is de WAO-uitkering van betrokkene met ingang van 19 februari 2002 herzien naar een mate van arbeidsongeschiktheid van 65 tot 80%.|2. Na een verzekeringsgeneeskundig onderzoek op 29 september 2005 zijn voor betrokkene beperkingen vastgesteld, welke werden weergegeven in een Functionele Mogelijkheden Lijst (FML). Bij het arbeidskundig onderzoek werd in het rapport van 16 november 2005 na functieduiding het verlies aan verdienvermogen berekend op 7,92%. In dit rapport werd tevens in algemene zin aangegeven dat de functies voor betrokkene passend zijn omdat zij regelmatig de houding kan afwisselen en zitten met staan en lopen kan worden afgewisseld. Vervolgens trok het Uwv bij besluit van|17 november 2005 de WAO-uitkering van betrokkene met ingang van 17 januari 2006 in.|3. In de bezwaarprocedure onderschreef de bezwaarverzekeringsarts het in overweging 2 vermelde verzekeringsgeneeskundig onderzoek en de FML. De bezwaararbeidsdeskundige liet in zijn rapport van 22 maart 2006 de functieduiding op basis van de SBC-codes 342022, 342021 en 111160 in stand, zij het dat binnen die codes gedeeltelijk andere functies werden geselecteerd. Het verlies aan verdienvermogen kwam uit op 7,3%. Vervolgens verklaarde appellant het door betrokkene tegen het besluit van 17 november 2005 gemaakte bezwaar bij besluit van 10 april 2006 ongegrond.|4.1. De rechtbank verklaarde bij de aangevallen uitspraak het beroep tegen het besluit van 10 april 2006 (hierna: het bestreden besluit) gegrond, vernietigde het bestreden besluit, bepaalde dat appellant een nieuw besluit diende te nemen met inachtneming van haar uitspraak en gaf beslissingen omtrent vergoeding van griffierecht en proceskosten.|4.2. De rechtbank onderschreef de medische grondslag van het bestreden besluit. Zij zag in het feit dat de FML niet geheel juist was ingevuld en dit in beroep was hersteld, waardoor nu ook bijvoorbeeld het item 4.17 “hoofdbewegingen maken”, waarvoor aanvankelijk een beperkende toelichting was opgenomen, als beperkt werd aangegeven, niet reeds aanleiding het bestreden besluit te vernietigen. De rechtbank oordeelde echter tevens dat met de aanvulling in het rapport van de bezwaararbeidsdeskundige van 31 januari 2007 op de motiveringen in de notitie bij de voorgeselecteerde functie portier en in de notities functiebelasting van 22 maart 2006 nog niet volledig was voldaan aan de eisen van de Raad, zoals neergelegd in zijn uitspraken van 12 oktober 2006 (o.a. LJN AY9971). Zo miste de rechtbank een toelichting met betrekking tot het onderdeel zitten tijdens het werk. Gelet hierop en in aanmerking genomen de eerst in beroep gegeven aanvullende motiveringen achtte de rechtbank het bestreden besluit gebrekkig gemotiveerd, hetgeen haar tot de in 4.1 vermelde beslissing leidde.|5.1. In hoger beroep heeft appellant gesteld dat alle beperkingen in de FML zijn meegenomen in de motivering die de geschiktheid van betrokkene voor de geduide functies inzichtelijk dient te maken. De gecorrigeerde items 1.1 en 4.17 zijn in het in 4.2 vermelde rapport van de bezwaararbeidsdeskundige aanvullend gemotiveerd, terwijl het item 5.2.0 (zitten tijdens het werk) reeds in het arbeidskundig rapport van 16 november 2005 is toegelicht. Volgens appellant hadden de rechtsgevolgen van het bestreden besluit in stand moeten worden gelaten.|5.2. Namens betrokkene is in het verweerschrift wat betreft de medische argumenten verwezen naar de in eerdere fasen van de procedure ingebrachte stukken. Gesteld is dat appellant haar beperkingen onjuist heeft vastgelegd in de FML en dat voor haar een urenbeperking dient te gelden. Wat betreft de arbeidskundige grondslag onderschreef betrokkene de aangevallen uitspraak en stelde zij dat de signaleringen in de geduide functies nog steeds onvoldoende zijn toegelicht.|6.1. De Raad overweegt in de eerste plaats – onder verwijzing naar zijn uitspraak van 22 oktober 2008 (LJN BG1621 – dat de in verweer herhaalde beroepsgronden met betrekking tot de medische grondslag van het bestreden besluit buiten de omvang van het geding in hoger beroep vallen. Zoals ook in evenvermelde uitspraak naar voren komt wordt de omvang van het geding in hoger beroep in beginsel bepaald door de gronden die de indiener van het hoger-beroepschrift tegen de aangevallen uitspraak heeft aangevoerd. De beroepsgronden van appellant in hoger beroep betreffen het oordeel van de rechtbank over de motivering van de medische geschiktheid van de geduide functies. Voorts stelt de Raad op grond van de duidelijke bewoordingen van de aangevallen uitspraak vast dat de beroepsgronden van betrokkene in eerste aanleg tegen de medische grondslag van het bestreden besluit uitdrukkelijk en zonder voorbehoud door de rechtbank zijn verworpen. Verder is, zoals ook in de uitspraak van 22 oktober 2008 is geoordeeld, van nauwe verwevenheid tussen de vraag of de functies in medisch opzicht geschikt zijn en de (daaraan voorafgaande) vraag of de schatting op een deugdelijke medische grondslag berust, geen sprake. Ook kan niet worden geoordeeld dat van betrokkene redelijkerwijs niet kon worden gevergd zelf hoger beroep in te stellen. Nu de Beroepswet noch de Algemene wet bestuursrecht (Awb) het rechtsmiddel van incidenteel appèl kent, had betrokkene – hetgeen trouwens ook naar voren komt in de voorlichtende overweging 14 van de aangevallen uitspraak - een zelfstandig belang bij het instellen van hoger beroep tegen het medisch oordeel van de rechtbank.|6.2. Wat betreft het oordeel van de rechtbank omtrent de arbeidskundige grondslag van het bestreden besluit stelt de Raad met appellant weliswaar vast, dat in het arbeidskundig rapport van 16 november 2005 ten aanzien van het item zitten tijdens het werk reeds een voldoende toelichting was gegeven ten aanzien van de gewenst geachte houdingsafwisseling en de afwisseling van zitten met staan en lopen. Nu voorts eerst in beroep in het meergenoemde arbeidskundig rapport van 31 januari 2007 de beperking in de FML op het item 4.17 “hoofdbewegingen maken” van een afdoende toelichting is voorzien, stelt de Raad tevens vast dat de rechtbank ten onrechte appellant heeft opgedragen een nieuw besluit te nemen in plaats van te bepalen dat de rechtsgevolgen van het bestreden besluit geheel in stand konden worden gelaten. Dienovereenkomstig dient de aangevallen uitspraak in zoverre te worden vernietigd en in plaats daarvan evenbedoelde bepaling te worden gegeven.|7. De Raad acht termen aanwezig om op grond van artikel 8:75 van de Awb appellant te veroordelen in de proceskosten van betrokkene in hoger beroep. Deze kosten worden begroot op € 322,- voor verleende rechtsbijstand in hoger beroep.|III. BESLISSING|De Centrale Raad van Beroep,|Recht doende:|Vernietigt de aangevallen uitspraak voor zover daarbij is bepaald dat appellant een nieuw besluit dient te nemen met inachtneming van die uitspraak;|Bepaalt dat de rechtsgevolgen van het vernietigde bestreden besluit geheel in stand blijven;|Veroordeelt appellant in de proceskosten van betrokkene in hoger beroep tot een bedrag van € 322,-, te betalen door het Uitvoeringsinstituut werknemersverzekeringen.|Deze uitspraak is gedaan door C.W.J. Schoor. De beslissing is, in tegenwoordigheid van R.L. Rijnen als griffier, uitgesproken in het openbaar op 16 januari 2009.|(get.) C.W.J. Schoor.|(get.) R.L. Rijnen.|JL"
ECLI:NL:GHARL:2020:2784,none,Uitspraak,18/00646,Bestuursrecht; Belastingrecht,Gerechtshof Arnhem-Leeuwarden,2020-03-31 00:00:00,"Eerste aanleg: ECLI:NL:RBOVE:2018:2076, (Gedeeltelijke) vernietiging en zelf afgedaan",Hoger beroep,Arnhem,none,Raad voor de Rechtspraak,2020-04-07 00:00:00,2020-08-06 13:44:35,Forensenbelasting. Verschillende heffingsmaatstaven voor gemeubileerde woningen die wel en niet op een recreatieterrein zijn gelegen. Schending gelijkheidsbeginsel?,"GERECHTSHOF ARNHEM - LEEUWARDEN|locatie Arnhem|nummer 18/00646|uitspraakdatum: 31 maart 2020|Uitspraak van de derde meervoudige belastingkamer|op het hoger beroep van|[X]|te|[Z]|(hierna: belanghebbende)|tegen de uitspraak van de rechtbank Overijssel van 18 juni 2018, nummer AWB 16/1767, in het geding tussen belanghebbende en|de|heffingsambtenaar|van|de gemeente Ommen|(hierna: de heffingsambtenaar)|1|Ontstaan en loop van het geding|1.1.|De heffingsambtenaar heeft aan belanghebbende voor het jaar 2015 een aanslag forensenbelasting opgelegd ten bedrage van € 1.025 (hierna: de aanslag).|1.2.|Op het bezwaarschrift van belanghebbende heeft de heffingsambtenaar bij uitspraak op bezwaar het bezwaar ongegrond verklaard.|1.3.|Belanghebbende is tegen die uitspraak in beroep gekomen bij de rechtbank Overijssel (hierna: de Rechtbank). De Rechtbank heeft het beroep ongegrond verklaard.|1.4.|Belanghebbende heeft tegen de uitspraak van de Rechtbank hoger beroep ingesteld. De heffingsambtenaar heeft een verweerschrift ingediend.|1.5.|Het onderzoek ter zitting heeft plaatsgevonden op 16 januari 2020. Van de zitting is een proces-verbaal opgemaakt, dat aan deze uitspraak is gehecht.|2|Vaststaande feiten|2.1.|Belanghebbende is gebruiker van een recreatiewoning aan [a-straat 1] te [A] , gemeente Ommen (hierna: de woning). De woning is gelegen op een recreatieterrein, maar is niet onderdeel van een recreatieterrein als bedoeld in artikel 16, aanhef, en onderdeel e, van de Wet waardering onroerende zaken (hierna: Wet WOZ). De WOZ-waarde van de woning voor het jaar 2015 ligt tussen de € 60.000 en € 100.000.|2.2.|De heffingsambtenaar heeft met dagtekening 31 januari 2016 de aanslag opgelegd op basis van de Verordening forensenbelasting 2015 van de gemeente Ommen (hierna: de Verordening).|3|Geschil|Tussen partijen is niet in geschil dat de aanslag conform de Verordening is opgelegd.|In geschil is of de Verordening verbindend is, gelet op de totstandkoming en de uitwerking ervan. Het geschil spitst zich daarbij toe op het tarief dat van toepassing is ten aanzien van gemeubileerde woningen als die van belanghebbende.|4|Beoordeling van het geschil|4.1.|Ingevolge artikel 216 van de Gemeentewet kan de gemeenteraad besluiten tot het invoeren, wijzigen of afschaffen van een gemeentelijke belasting door het vaststellen van een belastingverordening.|4.2.|Artikel 219, lid 2, van de Gemeentewet, en de daarop door de wetgever gegeven toelichting, bepaalt dat gemeenten behoudens het verbod op het hanteren van draagkracht als verdelingsmaatstaf en de in de wet gegeven nadere regelen, zelf invulling kunnen geven aan de in de verordeningen op te nemen heffingsmaatstaven voor de gemeentelijke belastingen en rechten. Het staat hun in beginsel vrij die heffingsmaatstaven op te nemen die zich het beste verstaan met het gemeentelijke beleid en de praktijk van de belastingheffing (Kamerstukken II 1989/90, 21 591, nr. 3, blz. 65-67). Voor onverbindendverklaring is slechts plaats indien een regeling is getroffen die in strijd is met enig algemeen rechtsbeginsel, of waarvan het duidelijk is (in die zin dat het op voorhand duidelijk moet zijn geweest) dat zij moet leiden tot een heffing die de wetgever niet op het oog kan hebben gehad (vgl. HR 14 augustus 2009, nr. 43120, ECLI:NL:HR:2009:BI1943 en HR 8 oktober 2004, nr. 37631, ECLI:NL:HR:2004:AR3495).|4.3.|Ingevolge artikel 223, lid 1, van de Gemeentewet, kan – voor zover van belang – een gemeente een forensenbelasting heffen van de natuurlijke personen, die, zonder in de gemeente hoofdverblijf te hebben, er op meer dan negentig dagen van het belastingjaar voor zich of hun gezin een gemeubileerde woning beschikbaar houden.|4.4.|De gemeente Ommen heeft van deze bevoegdheid gebruik gemaakt door het vaststellen van de Verordening. De Verordening luidt, voor zover van belang, als volgt:|“Artikel 2|(…)|1. Onder de naam “forensenbelasting” wordt een directe belasting geheven van de natuurlijke personen, die, zonder in de gemeente hoofdverblijf te hebben, er op meer dan 90 dagen van het belastingjaar voor zich of hun gezin een gemeubileerde woning beschikbaar houden.|(…)|Artikel 4|(…)|1. De belasting wordt geheven naar de heffingsmaatstaf voor de onroerende-zaakbelastingen zoals die voor het belastingobject waarvan de woning deel uitmaakt voor het belastingjaar is vastgesteld.|2. In geval geen heffingsmaatstaf voor de onroerende-zaakbelastingen is vastgesteld, wordt de belasting geheven naar de waarde.|3. De vaststelling van de waarde bedoeld in het tweede lid geschiedt overeenkomstig de artikelen 220 tot en met 220d van de Gemeentewet, met dien verstande dat daarbij artikel 16, onderdeel e, van de Wet waardering onroerende zaken niet wordt toegepast.|4. De forensenbelasting bedraagt per jaar voor een in artikel 1 bedoelde gemeubileerde woning en|a. die deel uitmaakt van een belastingobject waarvan de waarde in het economisch verkeer is vastgesteld met toepassing van artikel 16, onderdeel e, van de Wet waardering onroerende zaken € 225,--.|b. waarvan de waarde in het economisch verkeer niet is vastgesteld met toepassing van artikel 16, onderdeel e, van de Wet waardering onroerende zaken met een waarde in het economisch verkeer en waarvan de waarde in het economisch verkeer:|1. minder is dan € 60.000,- 				€ 755,-|2. € 60.000,- of meer, maar minder dan € 100.000,- 	€ 1.025,-|3. € 100.000,- of meer, maar minder dan € 140.000,- 	€ 1.320,-|4. € 140.000,- of meer 				€ 1.620,-”|4.5.|Tussen partijen is niet in geschil dat belanghebbende voldoet aan de in artikel 2 van de Verordening genoemde voorwaarden voor het opleggen van een aanslag. In deze uitspraak wordt verder onder een “gemeubileerde woning” verstaan: een gemeubileerde woning die door een niet in de gemeente Ommen hoofdverblijf hebbende natuurlijke persoon op meer dan 90 dagen van het belastingjaar voor zich of het gezin beschikbaar wordt gehouden.|4.6.|Belanghebbende betoogt dat de gemeente Ommen met de in de Verordening gekozen tariefstelling misbruik maakt van zijn bevoegdheid om forensenbelasting te heffen. De verhoging van het tarief ten opzichte van eerdere jaren acht belanghebbende buitenproportioneel en onevenredig, hetgeen niet door de wetgever bedoeld kan zijn. De Verordening en de aanslag berusten op willekeur, aldus belanghebbende. Anders dan (vertegenwoordigers van) recreatiebedrijven en verenigingen van eigenaars, zijn belanghebbende (als individuele belastingplichtige) en de coöperatieve vereniging [B] (op welk terrein de woning is gelegen) door de gemeente Ommen niet betrokken bij de totstandkoming van de Verordening. Anders dan eerst genoemden hebben zij geen inspraak gehad. Daar komt bij dat belastingplichtigen voor de forensenbelasting geen stemrecht hebben in de gemeente Ommen. Er is sprake van een schending van de algemene beginselen van behoorlijk bestuur, aldus nog steeds belanghebbende.|4.7.|Het Hof heeft de klachten van belanghebbende zo opgevat, dat zij de verbindendheid van de Verordening ter discussie stelt vanwege de gekozen heffingsmaatstaf en tariefstelling voor gemeubileerde woningen die vallen onder artikel 4, lid 4, aanhef, en onderdeel b, van de Verordening. Niet alleen vanwege de aan de WOZ-waarde gerelateerde hoogte van dat tarief als zodanig, maar ook in verhouding tot het tarief voor gemeubileerde woningen die gelegen zijn op recreatieterreinen waarvan de waarde in het economische verkeer is vastgesteld met toepassing van artikel 16, aanhef, en onderdeel e, van de Wet WOZ als bedoeld in artikel 4, lid 4, aanhef, en onderdeel a, van de Verordening. Dat laatste legt het Hof uit als een beroep op schending van een algemeen rechtsbeginsel, in het bijzonder het gelijkheidsbeginsel als bedoeld in onder andere artikel 1 van de Grondwet.|4.8.|In reactie op dat laatste punt heeft de heffingsambtenaar ter zitting aangevoerd dat van een ongelijke behandeling van gelijke gevallen geen sprake is, omdat - kort en zakelijk weergegeven - gemeubileerde woningen die onderdeel uitmaken van een volgens de Wet WOZ als geheel afgebakend recreatieterrein (veelal stacaravans) over het algemeen een veel lagere waarde hebben dan woningen die niet van een dergelijk terrein onderdeel uitmaken. Bovendien zijn eerstbedoelde woningen in de regel niet op eigen grond gelegen, waardoor een grondwaardecomponent ontbreekt. Het gaat dan vaak om gemeubileerde woningen die in het kader van de Wet WOZ niet afzonderlijk worden gewaardeerd. Van gelijke gevallen is daarmee geen sprake, aldus de heffingsambtenaar.|4.9.|In artikel 4 van de Verordening is zowel de maatstaf van heffing als het tarief opgenomen. De gemeenteraad van de gemeente Ommen (hierna: de Raad) heeft ervoor gekozen om voor de heffingsmaatstaf voor de forensenbelasting 2015 aan te sluiten bij de heffingsmaatstaf voor de onroerende-zaakbelastingen. Naar het oordeel van het Hof stond dit de Raad vrij. De gekozen heffingsmaatstaf zoals vastgelegd in de eerste drie leden van artikel 4 van de Verordening komt erop neer dat de deze wordt bepaald door de WOZ-waarde die voor een gemeubileerde woning is vastgesteld, dan wel, indien deze niet is vastgesteld, de waarde die kan worden vastgesteld met toepassing van hoofdstuk IV van de Wet WOZ (door de verwijzing naar artikel 220c van de Gemeentewet), met dien verstande dat artikel 16, aanhef, en onderdeel e, van de Wet WOZ niet wordt toegepast. Voor de heffingsmaatstaf voor de forensenbelasting 2015 is de WOZ-waarde zoals die bij individuele waardering van de woning is of zou kunnen worden vastgesteld derhalve leidend.|4.10.|Blijkens de aanhef van het vierde lid van artikel 4 van de Verordening wordt in dit artikellid het tarief geregeld (“De forensenbelasting bedraagt per jaar…”). Echter, voor gemeubileerde woningen die deel uitmaken van een belastingobject waarvan de waarde in het economisch verkeer is vastgesteld met toepassing van artikel 16, aanhef, en onderdeel e, van de Wet WOZ (hierna: gemeubileerde woningen die onderdeel uitmaken van een recreatieterrein) wordt de in de eerste drie leden van artikel 4 gecreëerde maatstaf van heffing losgelaten, en een geheel andere heffingsmaatstaf gecreëerd (het onderdeel uitmaken van een recreatieterrein). Het tarief voor deze woningen wordt vastgesteld op € 225.|4.11.|Het staat de Raad in beginsel vrij bij de tariefstelling een andere maatstaf van heffing te bepalen. De gekozen tariefstelling heeft evenwel tot gevolg dat gemeubileerde woningen die onderdeel uitmaken van een recreatieterrein, ongeacht de waarde van de woning, voor een bedrag van € 225 in de heffing van forensenbelasting worden betrokken. Een gemeubileerde woning die niet onderdeel uitmaakt van een recreatieterrein wordt, ongeacht de waarde van de woning, voor een bedrag van minimaal € 755 in de heffing van forensenbelasting betrokken. Naar het oordeel van het Hof behoeft dit verschil in behandeling een verklaring, waarbij de enkele omstandigheid dat een gemeubileerde woning al dan niet onderdeel uitmaakt van een recreatieterrein zonder nadere motivering niet maakt dat sprake is van ongelijke gevallen, dan wel dat sprake is van een rechtvaardiging voor de ongelijke behandeling.|4.12.|Het argument dat van ongelijke behandeling geen sprake is omdat gemeubileerde woningen die onderdeel uitmaken van een recreatieterrein in zijn algemeenheid een veel lagere waarde kennen dan gemeubileerde woningen die niet op een dergelijk terrein zijn gelegen, gaat naar het oordeel van het Hof niet op. Dergelijke woningen vallen in beginsel immers in de tariefklasse “minder dan € 60.000” als bedoeld in artikel 4, lid 4, aanhef, en onderdeel b, van de Verordening wanneer zij niet op een dergelijk terrein zouden zijn gelegen. Een lage waarde is in zoverre niet onderscheidend en vormt geen afdoende verklaring voor een verschil in behandeling.|4.13.|Ook het argument dat een gemeubileerde woning die onderdeel uitmaakt van een recreatieterrein veelal niet op eigen grond is gelegen, waarvan een waardruk uitgaat, is geen valide argument. Een dergelijke woning valt nog steeds (minimaal) in de tariefklasse “minder dan € 60.000”. Door de werking van de fictie van artikel 17, tweede lid, van de Wet WOZ wordt met deze waardedrukkende omstandigheid bovendien geen rekening gehouden bij gemeubileerde woningen die vallen onder artikel 4, lid 4, aanhef, en onderdeel b, van de Verordening, of ze nu op eigen grond zijn gelegen of niet.|4.14.|De omstandigheid dat voor gemeubileerde woningen die onderdeel uitmaken van een recreatieterrein geen WOZ-waarde is bepaald, laat onverlet dat de leden 2 en 3 van artikel 4 van de Verordening (gelet op het laatste zinsdeel van het derde lid juist expliciet) de mogelijkheid bieden voor deze gemeubileerde woningen de waarde vast te stellen. Indien dit vanwege relatief hoge perceptiekosten (in verhouding tot de door de heffingsambtenaar gestelde geringe waarde) onwenselijk zou zijn, zou een indeling (nog immer gelet op de door de heffingsambtenaar gestelde geringe waarde) in tariefklasse “minder dan € 60.000” voor de hand liggen, althans, deze omstandigheid rechtvaardigt niet de creatie van een aparte tariefklasse nu reeds een tariefklasse voor woningen met geen of een geringe waarde bestaat. Ook overigens is niet gesteld of gebleken dat gebruikers van gemeubileerde woningen die onderdeel uitmaken van een recreatieterrein in mindere mate profiteren van de gemeentelijke voorzieningen dan gebruikers van andere gemeubileerde woningen, zodat ook hierin geen rechtvaardiging voor de tariefdifferentiatie kan worden gevonden.|4.15.|Daarmee worden naar het oordeel van het Hof niet alleen belastingplichtigen met een gemeubileerde woning tot € 60.000 ongunstiger behandeld. Het bewust door de Raad gekozen systeem van heffing sluit niet uit dat woningen in andere (hogere) tariefklassen ook ongunstiger worden behandeld. Immers, een van een recreatieterrein onderdeel uitmakende gemeubileerde woning met een op basis van de leden 2 en 3 van artikel 4, van de Verordening vast te stellen waarde tussen de € 60.000 en € 100.000 betaalt € 225 forensenbelasting, daar waar belanghebbende € 1.025 verschuldigd is. De heffingsambtenaar heeft weliswaar gesteld dat gemeubileerde woningen die onderdeel uitmaken van een recreatieterrein veelal een lagere waarde hebben, maar hij heeft niet gesteld dat dergelijke woningen (op een recreatieterrein gelegen woningen in die waardeklasse) niet bestaan. In ieder geval laat het systeem toe dat een dergelijke ongelijke behandeling kan plaatsvinden.|4.16.|Gelet op het bovenstaande is het Hof van oordeel dat de heffingsambtenaar de aanslag heeft opgelegd op grond van een regeling (de Verordening) die is getroffen in strijd is met enig algemeen rechtsbeginsel, te weten het gelijkheidsbeginsel zoals vastgelegd in onder andere artikel 1 van de Grondwet. Dit brengt mee dat de ongelijke behandeling dient te worden weggenomen en dat de aanslag dient te worden verlaagd tot een bedrag van € 225.|4.17.|De overige beroepsgronden behoeven verder geen bespreking.|Slotsom|Op grond van het vorenstaande is het hoger beroep gegrond.|5|Griffierecht en proceskosten|Nu het Hof het hoger beroep gegrond verklaart, dient de heffingsambtenaar aan belanghebbende het betaalde griffierecht te vergoeden.|Niet gesteld of gebleken is dat belanghebbende voor vergoeding in aanmerking komende proceskosten heeft gemaakt.|6|Beslissing|Het Hof:|– vernietigt de uitspraak van de Rechtbank,|– verklaart het bij de Rechtbank ingestelde beroep gegrond,|– vernietigt de uitspraak van de heffingsambtenaar,|– vermindert de aanslag forensenbelasting 2015 tot € 225, en|– gelast dat de heffingsambtenaar aan belanghebbende het betaalde griffierecht vergoedt, te weten € 46 in verband met het beroep bij de Rechtbank en € 126 in verband met het hoger beroep bij het Hof.|Deze uitspraak is gedaan door mr. V.F.R. Woeltjes, voorzitter, mr. R.A.V. Boxem en mr. I. Linssen, in tegenwoordigheid van mr. A.W.M. van der Waerden als griffier.|De beslissing is op 31 maart 2020 			 in het openbaar uitgesproken.|De griffier is verhinderd de uitspraak	De voorzitter,|te ondertekenen.|(V.F.R. Woeltjes)|Afschriften zijn aangetekend per post verzonden op 7 april 2020.|Tegen deze uitspraak kunnen beide partijen binnen zes weken na de verzenddatum beroep in cassatie instellen bij|de Hoge Raad der Nederlanden (belastingkamer),|Postbus 20303,|2500 EH  DEN HAAG.|Daarbij moet het volgende in acht worden genomen:|1. bij het beroepschrift wordt een afschrift van deze uitspraak overgelegd;|2 - het beroepschrift moet ondertekend zijn en ten minste het volgende vermelden:|a. de naam en het adres van de indiener;|b. de dagtekening;|c. een omschrijving van de uitspraak waartegen het beroep in cassatie is gericht;|d. de gronden van het beroep in cassatie.|Voor het instellen van beroep in cassatie is griffierecht verschuldigd. Na het instellen van beroep in cassatie ontvangt de indiener een nota griffierecht van de griffier van de Hoge Raad. In het cassatieberoepschrift kan de Hoge Raad verzocht worden om de wederpartij te veroordelen in de proceskosten."
ECLI:NL:HR:2014:3148,none,Uitspraak,12/03341,Strafrecht,Hoge Raad,2014-11-11 00:00:00,Conclusie: ECLI:NL:PHR:2014:1687,Cassatie,none,none,Raad voor de Rechtspraak,2014-11-11 00:00:00,2019-02-06 16:56:05,"1. Falende bewijsklacht. 2. Ontvankelijkheid b.p. X wegens geleden rechtstreekse schade. 3. Niet-ontvankelijkheid b.p. politie Amsterdam-Amstelland wegens niet gevorderde schade. Ad 1. Uitgaande van ’s Hofs kennelijke uitleg van de tll. en gelet op de door het Hof vastgestelde f&o, is zijn oordeel dat verdachte openlijk in vereniging geweld heeft gepleegd tegen de in de bewezenverklaring bij naam genoemde personen, door o.m. verfbommen te gooien, niet onbegrijpelijk en is het toereikend gemotiveerd. Ad 2. Het Hof heeft klaarblijkelijk o.g.v. de uit de bewijsmiddelen blijkende gedragingen van verdachte en haar mededaders - welke erop neerkomen dat zij deel uitmaakten van een groep personen in gezichts- en/of lichaamsverhullende kleding die geweld heeft gepleegd door vanuit percelen gelegen aan de Henrick de Keijserstraat en de Rustenburgerstraat verfbommen te gooien naar zich op straat bevindende personen en voorwerpen - geoordeeld dat de door X geleden schade aan zijn auto in zodanig nauw verband staat met het bewezenverklaarde (openlijk) in vereniging geweld plegen, dat die schade door deze geweldpleging rechtstreeks aan hem is toegebracht a.b.i. art. 51a en 361.2.b. (oud) Sv. Dit oordeel geeft niet blijk van een onjuiste rechtsopvatting en is evenmin onbegrijpelijk. Ad 3. Bij de aan de HR toegezonden stukken bevindt zich een ‘Voegingsformulier b.p. in het strafproces’ t.n.v. politie Amsterdam-Amstelland. Dit formulier houdt niet in dat de b.p. vergoeding vordert van kosten gemaakt voor het reinigen van ME-kleding en overtrekken van ME-schilden. Het Hof heeft dus ten onrechte beslist dat die schade vergoed moet worden en eveneens ten onrechte ter zake daarvan aan verdachte een schadevergoedingsmaatregel opgelegd.","11 november 2014|Strafkamer|nr. 12/03341|Hoge Raad der Nederlanden|Arrest|op het beroep in cassatie tegen een arrest van het Gerechtshof te Amsterdam van 26 juni 2012, nummer 23/003532-07, in de strafzaak tegen:|[verdachte]|, geboren te [geboorteplaats] op [geboortedatum] 1975.|1.Geding in cassatie|1.1. Het beroep - dat blijkens de ""akte van intrekking cassatie"" van 9 september 2013 niet is gericht tegen de beslissingen op de vorderingen van de benadeelde partij Algemene Woningbouwvereniging (thans Stadsgenoot) en de benadeelde partij Gemeente Amsterdam, stadsdeel Oud-Zuid - is ingesteld door de verdachte. Blijkens de akte is het beroep evenmin gericht tegen ""alle deelvrijspraken, gegeven onder 2""; daaraan moet evenwel, gelet op HR 31 mei 2013, ECLI:NL:HR:2013:CA1610, worden voorbijgegaan. Namens de verdachte heeft mr. W.H. Jebbink, advocaat te Amsterdam, bij schriftuur middelen van cassatie voorgesteld. De schriftuur is aan dit arrest gehecht en maakt daarvan deel uit.|De Advocaat-Generaal A.J. Machielse heeft geconcludeerd tot vernietiging van het bestreden arrest en tot terugwijzing van de zaak naar het Hof teneinde op het bestaande beroep opnieuw te worden berecht en afgedaan.|2|Tenlastelegging en bewezenverklaring|2.1.|Aan de verdachte is tenlastegelegd dat:|""2 primair:|zij op of omstreeks 29 maart 2007 te Amsterdam met een ander of anderen, op of aan de openbare weg, de Karel du Jardinstraat en/of de Hendrick de Keijserstraat en/of de Rustenburgerstraat, in elk geval op of aan een openbare weg, openlijk in vereniging geweld heeft gepleegd door|- een of meer verfbommen tegen/in de richting van [verbalisant 1] en/of [verbalisant 2] en/of [verbalisant 3] en/of [verbalisant 4] te gooien en/of|- een of meer verfbommen tegen (de gevel van) een pand van de gemeente Amsterdam, Stadsdeelkantoor Oud-Zuid te gooien en/of|- een of meer verfbommen tegen 10, althans één of meer voertuig(en) van de Mobiele Eenheid en/of 25, althans één of meer ME-uniform(en) en/of 27, althans één of meer ME-schildhoez(en) te gooien en/of|- een of maar kraaienpoten op het wegdek te strooien/gooien waardoor de banden van een auto van brandweer van de gemeente Amsterdam lek werden en/of|- een caravan om te gooien en/of|- een of meer barricades in brand te steken|en/of|zij op of omstreeks 29 maart 2007 te Amsterdam tezamen en in vereniging met een ander of anderen, althans alleen, opzettelijk en wederrechtelijk|a) - de kleding en/of schoenen van [verbalisant 1] en/of|- de kleding en/of schoenen van [verbalisant 2] en/of|- de kleding en/of schoenen van [verbalisant 3] en/of|- de kleding en/of schoenen van [verbalisant 4] en/of|- (de gevel van) een pand van de gemeente Amsterdam, Stadsdeelkantoor Oud-Zuid en/of|- 10, althans één of meer voertuig(en) van de Mobiele Eenheid en/of 25, althans één of meer ME-uniform(en) en/of 27, althans één of meer ME-schildhoez(en)|b) (3 autobanden van) een voertuig van de brandweer Amsterdam en/of|c) een caravan in elk geval enig goed, toebehorende aan een ander of anderen dan aan verdachte en/of haar mededader(s), heeft vernield en/of beschadigd en/of onbruikbaar gemaakt door|a) één of meer verfbom(men) tegen/in de richting van|- voornoemde perso(o)n(en) en/of|- (de gevel van) voornoemd pand en/of|- voornoemde voertuig(en) en/of uniform(en) en/of schildhoez(en) te gooien en/of|b) kraaienpoten op het wegdek te strooien en/of|c) voornoemde caravan om te gooien;|2 subsidiair:|[medeverdachte 1] en/of [medeverdachte 2] en/of [medeverdachte 3] en/of een of meer tot op heden onbekend gebleven perso(o)n(en) op of omstreeks 29 maart 2007 te Amsterdam tezamen en in vereniging met een ander of anderen, althans alleen, opzettelijk en wederrechtelijk|a)- de kleding en/of schoenen van [verbalisant 1] en/of|- de kleding en/of schoenen van [verbalisant 2] en/of|- de kleding en/of schoenen van [verbalisant 3] en/of|- de kleding en/of schoenen van [verbalisant 4] en/of|- (de gevel van) een pand van de gemeente Amsterdam, Stadsdeelkantoor Oud-Zuid en/of|- 10, althans één of meer voertuig(en) van de Mobiele Eenheid en/of 25, althans één of meer ME-uniform(en) en/of 27, althans één of meer ME-schildhoez(en)|b) (3 autobanden van) een voertuig van de brandweer Amsterdam en/of|c) een caravan, in elk geval enig goed, toebehorende aan een ander of anderen dan aan [medeverdachte 1] en/of [medeverdachte 2] en/of [medeverdachte 3] en/of een of meer tot op heden onbekend gebleven perso(o)n(en) en/of haar verdachte, heeft vernield en/of beschadigd en/of onbruikbaar gemaakt door a) één of meer verfbom(men) tegen/in de richting van|- voornoemde perso(o)n(en) en/of|- (de gevel van) voornoemd pand en/of|- voornoemde voertuig(en) en/of uniform(en) en/of schildhoez(en) te gooien en/of|b) kraaienpoten op het wegdek te strooien en/of|c) voornoemde caravan om te gooien|tot en/of bij het plegen van welk misdrijf verdachte op of omstreeks 29 maart 2007 te Amsterdam opzettelijk gelegenheid, middelen en/of inlichtingen heeft verschaft en/of opzettelijk behulpzaam is geweest door verfbom(men) te verschaffen en/of kraaienpoten te verschaffen.""|2.2.|Daarvan is bewezenverklaard dat:|""zij op 29 maart 2007 te Amsterdam met anderen, op of aan de openbare weg, de Karel du Jardinstraat en de Hendrick de Keijserstraat en de Rustenburgerstraat openlijk in vereniging geweld heeft gepleegd door|- verfbommen tegen/in de richting van [verbalisant 1] en [verbalisant 2] en [verbalisant 3] en [verbalisant 4] te gooien en|- verfbommen tegen voertuigen van de Mobiele Eenheid en ME-uniformen en ME-schildhoezen te gooien|en|zij op 29 maart 2007 te Amsterdam tezamen en in vereniging met anderen opzettelijk en wederrechtelijk|a)- de kleding en schoenen van [verbalisant 1] en|- de kleding en schoenen van [verbalisant 2] en|- de kleding en schoenen van [verbalisant 4] en|- voertuigen van de Mobiele Eenheid en ME-uniformen en ME-schildhoezen heeft beschadigd door|a) verfbommen tegen/in de richting van|- voornoemde personen en|- voornoemde voertuigen en uniformen en schildhoezen te gooien.""|3|Beoordeling van het derde middel|3.1.|Het middel klaagt onder meer dat de bewezenverklaring onder 2 ontoereikend, althans onbegrijpelijk is gemotiveerd, voor zover is bewezenverklaard dat de verdachte openlijk in vereniging geweld heeft gepleegd door verfbommen te gooien tegen de in de bewezenverklaring bij naam genoemde personen.|3.2.|Het Hof heeft de tenlastelegging wat het eerste gedeelte van het primair tenlastegelegde betreft, klaarblijkelijk aldus verstaan dat daarin aan de verdachte onder meer wordt verweten dat zij zich op of omstreeks 29 maart 2007 te Amsterdam tezamen met anderen schuldig heeft gemaakt aan de – in tijd voortdurende – openlijke geweldpleging tegen personen en goederen, bestaande dit geweld onder meer uit het, op of aan de Karel du Jardinstraat en/of de Henrick de Keijserstraat en of de Rustenburgstraat, gooien van verfbommen tegen en/of in de richting van een of meer van de in de tenlastelegging bedoelde goederen en/of een of meer van de in de tenlastelegging bedoelde groep bij naam genoemde personen. Deze uitleg is niet onverenigbaar met de bewoordingen van de tenlastelegging en moet in cassatie worden geëerbiedigd.|3.3.|Uit de door het Hof gebezigde bewijsmiddelen kan het volgende worden afgeleid.|i) Vanuit de panden gelegen aan de Henrick de Keijserstraat 30, de Henrick de Keijserstraat 17 en de Rustenburgstraat 265 worden door personen die zich in deze panden bevinden en die zich daarbij steeds in gezichts- en/of lichaamsverhullende kleding vertonen, verfbommen gegooid naar zich op straat bevindende personen en voorwerpen.|ii) Vanuit het pand gelegen aan de Henrick de Keijserstraat 17 wordt onder meer een verfbom gegooid in de richting van [verbalisant 4]. [verbalisant 4] ziet dat de werper een vrouw betreft die een zwarte trui met capuchon draagt.|iii) Vanuit het pand gelegen aan de Rustenburgstraat 265 worden verfbommen gegooid naar [verbalisant 5] en [verbalisant 6], die zien dat de werper een blanke man is die een camouflagejas en een bivakmuts draagt.|iv) Vanuit het pand gelegen aan de Henrick de Keijserstraat 30 worden door personen die zich op de derde etage van dit pand bevinden verfbommen gegooid, onder meer in de richting van [verbalisant 1], [verbalisant 2] en [verbalisant 3]. Toen [verbalisant 2] werd bekogeld stonden twee personen in het raam en op het moment dat [verbalisant 3] werd bekogeld stonden er nog steeds twee. [verbalisant 3] verklaart dat hij zag dat deze twee personen in het zwart waren gekleed met enkel hun ogen onbedekt, dat hij aan de manier van gooien zag dat het om twee vrouwen ging en dat hij zag dat een gezet was en de ander vrij klein. Hij verklaart voorts dat hij de indruk heeft gekregen dat de gezette vrouw de hem bekende verdachte betrof en dat hij de twee personen die nadien in dit pand zijn aangehouden heeft herkend als de hem bekende verdachte en de hem bekende N.N. persoon met krakersnaam [naam].|v) De verdachte en de vrouwelijke medeverdachte aangeduid als NN1290320771650 komen qua postuur overeen met de twee vrouwelijke personen die [verbalisant 3] beschrijft.|vi) Omstreeks 15:30 uur nemen de verbalisanten [verbalisant 7] en [verbalisant 8] waar dat door diverse personen vanuit diverse panden gelegen in de straten Henrick de Keijserstraat en Rustenburgstraat voorwerpen worden gegooid uit de ramen, in de richting van voertuigen van de Mobiele Eenheid.|vii) In de middag worden de zich op dat moment in de desbetreffende panden bevindende personen aangehouden. De verdachte en de vrouwelijke medeverdachte aangeduid als NN1290320771650 worden in het perceel Henrick de Keijserstraat 30 aangehouden. Bij haar aanhouding was de verdachte in het bezit van een portofoon die besmeurd was met verf gelijk aan de kleur van de verfbommen die uit het perceel werden gegooid. Medeverdachte [medeverdachte 2], die in het pand gelegen aan de Henrick de Keijserstraat 17 wordt aangehouden, is ook in het bezit van een met verf besmeurde portofoon die gelijk is aan die van de verdachte.|3.4.|Uitgaande van de in 3.2 weergegeven uitleg van de tenlastelegging en gelet op de door het Hof vastgestelde feiten en omstandigheden, is zijn oordeel dat de verdachte openlijk in vereniging geweld heeft gepleegd tegen de in de bewezenverklaring bij naam genoemde personen, door – onder meer – verfbommen te gooien, niet onbegrijpelijk en is het toereikend gemotiveerd. Voor zover het middel hierover klaagt, is het tevergeefs voorgesteld.|4|Beoordeling van het zevende middel|4.1.|Het middel klaagt onder meer over het in de beslissing van het Hof besloten liggende oordeel dat de benadeelde partij [benadeelde partij] ontvankelijk is in zijn vordering tot vergoeding van de door hem geleden schade. Daartoe is aangevoerd dat die schade niet een rechtstreeks gevolg is van de ten laste van de verdachte bewezen verklaarde feiten.|4.2.|Het Hof heeft, voor zover hier van belang, de vordering van de benadeelde partij [benadeelde partij] tot een bedrag van € 240,- toegewezen ter vergoeding van de geleden materiële schade en de verdachte, zijnde hoofdelijk aansprakelijk voor dat bedrag, veroordeeld tot betaling daarvan aan de benadeelde partij. In het bestreden arrest is daaromtrent het volgende overwogen.|""Vordering van de benadeelde partij [benadeelde partij]|De benadeelde partij heeft zich in eerste aanleg tijdig in het strafproces gevoegd met een vordering tot schadevergoeding. Deze bedraagt € 400,00 voor het ontdoen van haar auto en van het dak van de cabriolet van verfspatten (€ 240,00 respectievelijk €160,00). Op deze vordering is bij het vonnis waarvan beroep niet beslist. De benadeelde partij heeft zich in hoger beroep opnieuw gevoegd voor het bedrag van haar oorspronkelijke vordering.|De advocaat-generaal heeft toewijzing gevorderd van € 240,00 en niet-ontvankelijkverklaring van de benadeelde partij voor het overige.|De verdachte heeft de vordering betwist.|Het hof acht voldoende aangetoond dat de benadeelde partij rechtstreeks materiële schade heeft geleden als gevolg van het bewezen verklaarde handelen van verdachte, en wel tot een bedrag van € 240,00. De verdachte is tot vergoeding van die schade gehouden, zodat de vordering tot dat bedrag zal worden toegewezen.|Voor het overige is uit het onderzoek ter terechtzitting, uit de stukken van het dossier en de vordering van de benadeelde partij onvoldoende gebleken dat de schade rechtstreeks is toegebracht door de bewezenverklaarde feiten. De benadeelde partij zal voor het overige in de vordering niet-ontvankelijk worden verklaard.""|4.3.|Bij de aan de Hoge Raad toegezonden stukken bevindt zich een 'Voegingsformulier benadeelde partij in het strafproces' op naam van [benadeelde partij]. Dit formulier houdt in dat de benadeelde partij vergoeding vordert van de schadeposten 'verwijderen verf € 240,-' en 'reinigen dak ± € 160,-'. Deze vordering heeft hij in het voegingsformulier als volgt toegelicht:|""Mijn auto is beschadigd door de verfbommen die gegooid zijn door de krakers tijdens de ontruiming. De verfspetters waren niet te verwijderen met water/hogedrukspuit, dus ik was genoodzaakt dit door een gespecialiseerd autopoetsbedrijf te laten doen. De verf zat over de gehele rechterkant van de wagen, de wielen, velgen, bumpers, ramen, deuren en op het linnen cabriodak en de motorkap. Zeer lastig te verwijderen. Vlekken op het dak waars[ijnlijk] nooit helemaal te verwijderen.""|4.4.|De vordering van de benadeelde partij [benadeelde partij] heeft klaarblijkelijk betrekking op schade die is geleden in verband met het openlijk in vereniging geweld plegen, zoals tenlastegelegd onder 2 primair, eerste gedeelte. Voor de ontvankelijkheid van de vordering van de benadeelde partij is ingevolge art. 51a Sv en art. 361, tweede lid onder b, (oud) Sv vereist dat de schade een rechtstreeks gevolg is van het tenlastegelegde en bewezenverklaarde feit.|4.5.|Het Hof heeft klaarblijkelijk op grond van de uit de bewijsmiddelen blijkende gedragingen van de verdachte en haar mededaders – welke erop neerkomen dat zij deel uitmaakten van een groep personen in gezichts- en/of lichaamsverhullende kleding die geweld heeft gepleegd door vanuit percelen gelegen aan de Henrick de Keijserstraat en de Rustenburgerstraat verfbommen te gooien naar zich op straat bevindende personen en voorwerpen – geoordeeld dat de door [benadeelde partij] geleden schade aan zijn auto in zodanig nauw verband staat met het bewezenverklaarde (openlijk) in vereniging geweld plegen, dat die schade door deze geweldpleging rechtstreeks aan hem is toegebracht als bedoeld in art. 51a en art. 361, tweede lid onder b, (oud) Sv. Dit oordeel geeft niet blijk van een onjuiste rechtsopvatting en is evenmin onbegrijpelijk. Het middel is in zoverre tevergeefs voorgesteld.|5|Beoordeling van het achtste middel|5.1.|Het middel klaagt dat het Hof ten onrechte aan de benadeelde partij Politie Amsterdam-Amstelland een bedrag van € 3.779, – heeft toegewezen ter zake van schade bestaande in kosten voor het reinigen van kleding van de mobiele eenheid.|5.2.|Het Hof heeft de vordering van de benadeelde partij Politie Amsterdam-Amstelland toegewezen tot een bedrag van € 3.779,- ter zake van materiële schade en de verdachte veroordeeld dit bedrag aan de benadeelde partij te betalen. Het Hof heeft aan de verdachte tevens de verplichting als bedoeld in art.36 f Sr opgelegd dat bedrag aan de staat te betalen ten behoeve van de Politie Amsterdam-Amstelland, bij gebreke van betaling en verhaal te vervangen door 48 dagen hechtenis. Het bestreden arrest houdt de volgende overwegingen in.|""Vordering van de benadeelde partij Regiopolitie Amsterdam-Amstelland|De benadeelde partij heeft zich in eerste aanleg in het strafproces gevoegd met een vordering tot schadevergoeding. Deze bedraagt € 5.462,08. De vordering betreft de vervangingswaarde van ME-uniformen en schildhoezen en de kosten van reiniging van ME-voertuigen. De vordering is bij het vonnis waarvan beroep niet-ontvankelijk verklaard. De benadeelde partij heeft zich in hoger beroep opnieuw gevoegd voor het bedrag van haar oorspronkelijke vordering.|De advocaat-generaal heeft toewijzing gevorderd van een bedrag van € 3.779,00 en niet-ontvankelijk verklaring van de benadeelde partij voor het overige.|De verdachte heeft de vordering betwist.|Naar het oordeel van het hof is onvoldoende komen vast te staan dat de met verf bespatte ME-uniformen vervangen moesten worden en dat niet kon worden volstaan met de reiniging hiervan. De reinigingskosten zijn het rechtstreeks gevolg van het bewezenverklaarde handelen van de verdachte en het gedeelte van de vordering groot € 3.779,00 is daarom voor toewijzing vatbaar. De benadeelde partij zal voor het overige in haar vordering niet-ontvankelijk worden verklaard.|Voor zover de vordering de kosten van reiniging van de voertuigen betreft, acht het hof de vordering onvoldoende onderbouwd. Behandeling van de vordering levert daarom in zoverre een onevenredige belasting van het strafgeding op. De benadeelde partij kan voor dat deel niet in haar vordering worden ontvangen en kan haar vordering slechts bij de burgerlijke rechter aanbrengen.""|5.3.|Bij de aan de Hoge Raad toegezonden stukken bevindt zich een 'Voegingsformulier benadeelde partij in het strafproces' op naam van Regiopolitie Amsterdam-Amstelland. Dit formulier houdt niet in dat de benadeelde partij vergoeding vordert van kosten gemaakt voor het reinigen van ME-kleding en overtrekken van ME-schilden. Het Hof heeft dus ten onrechte beslist dat die schade vergoed moet worden en eveneens ten onrechte ter zake daarvan aan de verdachte een schadevergoedingsmaatregel opgelegd. Voor zover het middel daarover klaagt is het terecht voorgesteld. De Hoge Raad zal zelf de zaak om doelmatigheidsredenen afdoen.|6|Beoordeling van het tiende middel|6.1.|Het middel klaagt dat de redelijke termijn als bedoeld in art. 6, eerste lid, EVRM in de cassatiefase is overschreden omdat de stukken te laat door het Hof zijn ingezonden.|6.2.|Het middel is gegrond. Voorts doet de Hoge Raad uitspraak nadat meer dan twee jaren zijn verstreken na het instellen van het cassatieberoep. Gelet op de aan de verdachte opgelegde gevangenisstraf van drie dagen en de mate waarin de redelijke termijn is overschreden, is er geen aanleiding om aan het oordeel dat de redelijke termijn is overschreden enig rechtsgevolg te verbinden en zal de Hoge Raad met dat oordeel volstaan.|7|Beoordeling van de middelen voor het overige|De middelen kunnen voor het overige niet tot cassatie leiden. Dit behoeft, gezien art. 81, eerste lid, RO, geen nadere motivering nu de middelen in zoverre niet nopen tot beantwoording van rechtsvragen in het belang van de rechtseenheid of de rechtsontwikkeling.|8|Slotsom|Nu de Hoge Raad geen grond aanwezig oordeelt waarop de bestreden uitspraak - voor zover aan zijn oordeel onderworpen - ambtshalve zou behoren te worden vernietigd, brengt hetgeen hiervoor is overwogen mee dat als volgt moet worden beslist.|9.	Beslissing|De Hoge Raad:|vernietigt de bestreden uitspraak, voor zover het Hof heeft beslist dat de verdachte aan de benadeelde partij Regiopolitie Amsterdam-Amstelland een bedrag van € 3.779,- moet betalen als vergoeding voor materiële schade en verklaart de benadeelde partij in zoverre niet-ontvankelijk in haar vordering;|vernietigt de bestreden uitspraak voorts voor zover aan de verdachte de verplichting is opgelegd om aan de staat ten behoeve van de Regiopolitie Amsterdam-Amstelland een bedrag van € 3.779,- te betalen bij gebreke van betaling en verhaal te vervangen door 48 dagen hechtenis;|verwerpt het beroep voor het overige.|Dit arrest is gewezen door de vice-president W.A.M. van Schendel als voorzitter, en de raadsheren B.C. de Savornin Lohman en H.A.G. Splinter-van Kan, in bijzijn van de waarnemend griffier J.D.M. Hart, en uitgesproken ter openbare terechtzitting van|11 november 2014|."
ECLI:NL:RVS:2019:1737,none,Uitspraak,201706937/1/A1,Bestuursrecht,Raad van State,2019-05-29 00:00:00,none,Hoger beroep,'s-Gravenhage,none,Raad voor de Rechtspraak,2019-05-29 00:00:00,2019-11-19 10:03:12,"Bij besluit van 7 juni 2016 heeft het college het verzoek van SAN om handhavend op te treden tegen de Reststoffen Energie Centrale (hierna: de REC) te Harlingen wegens overtreding van de jaargemiddelde emissiegrenswaarde van zoutzuur, afgewezen.","201706937/1/A1.|Datum uitspraak: 29 mei 2019|AFDELING|BESTUURSRECHTSPRAAK|Uitspraak op het hoger beroep van:|Stichting Afvaloven Nee (hierna: SAN), gevestigd te Wijnaldum, gemeente Harlingen,|appellante,|tegen de uitspraak van de rechtbank Noord-Nederland van 14 juli 2017 in zaak nr. 16/5044 in het geding tussen:|SAN|en|het college van gedeputeerde staten van Fryslân.|Procesverloop|Bij besluit van 7 juni 2016 heeft het college het verzoek van SAN om handhavend op te treden tegen de Reststoffen Energie Centrale (hierna: de REC) te Harlingen wegens overtreding van de jaargemiddelde emissiegrenswaarde van zoutzuur, afgewezen.|Bij besluit van 22 november 2016 heeft het college het door SAN daartegen gemaakte bezwaar ongegrond verklaard.|Bij uitspraak van 14 juli 2017 heeft de rechtbank het door SAN daartegen ingestelde beroep ongegrond verklaard. Deze uitspraak is aangehecht.|Tegen deze uitspraak heeft SAN hoger beroep ingesteld.|Het college heeft een schriftelijke uiteenzetting gegeven.|De Afdeling heeft de zaak ter zitting behandeld op 7 juni 2018, waar SAN, vertegenwoordigd door mr. H.A. Sarolea, advocaat te Amsterdam, vergezeld door [gemachtigde], en het college, vertegenwoordigd door ing. R.A. Dirksma en H. Stapert, zijn verschenen.|Na het sluiten van het onderzoek ter zitting heeft de Afdeling het onderzoek heropend. Zij heeft de Stichting Advisering Bestuursrechtspraak voor Milieu en Ruimtelijke Ordening (hierna: de StAB) benoemd tot deskundige voor het instellen van een onderzoek.|SAN en het college hebben nadere stukken ingediend.|De StAB heeft een deskundigenbericht uitgebracht. SAN, het college en REC B.V. hebben daarover zienswijzen naar voren gebracht.|De StAB heeft desgevraagd gereageerd op de naar voren gebrachte zienswijzen.|SAN heeft een nader stuk ingediend.|SAN en het college hebben toestemming gegeven voor het achterwege laten van een tweede zitting. REC B.V heeft niet binnen de door de Afdeling gestelde termijn verklaard dat zij gebruik wil maken van het recht ter zitting te worden gehoord. De Afdeling heeft bepaald dat een nadere behandeling van de zitting achterwege blijft en het onderzoek vervolgens gesloten.|Overwegingen|Inleiding|1.    De REC is een afvalverbrandingsinstallatie voor de verbranding van niet-gevaarlijke brandbare afvalstoffen. De installatie bevindt zich aan de Lange Lijnbaan 14 te Harlingen, op het industrieterrein ""Industriehaven"".|Op 5 oktober 2010 is krachtens de Wet milieubeheer vergunning verleend voor het oprichten en in werking hebben van de inrichting. In vergunningvoorschrift 4.2.4 is bepaald dat de verbrandingsinstallatie van de inrichting moet voldoen aan de jaargemiddelde emissiewaarde van HCl (zoutzuur) van ≤ 5 mg/Nm3. Niet in geschil is dat het automatische meetsysteem (AMS) van de REC over het jaar 2014 een jaargemiddelde emissiewaarde van zoutzuur heeft berekend van 7,48 mg/Nm3.|2.    Bij het in bezwaar gehandhaafde besluit van 7 juni 2016 heeft het college het verzoek van SAN om handhavend op te treden tegen overtreding van vergunningvoorschrift 4.2.4 afgewezen. Volgens het college is het niet bevoegd om handhavend op te treden, omdat de jaargemiddelde emissiewaarde van zoutzuur over 2014, na aftrek van het betrouwbaarheidsinterval van 4 mg/Nm3, voldoet aan de grenswaarde van vergunningvoorschrift 4.2.4.|De rechtbank is tot dezelfde conclusie gekomen.|3.    Het geschil in deze zaak gaat over de vraag wat de waarde is van het betrouwbaarheidsinterval dat van de gemeten emissiewaarde van zoutzuur mag worden afgetrokken. Volgens het college is dat een vaste waarde van 4 mg/Nm3, gebaseerd op artikel 5.19, derde lid, onder f, van de Activiteitenregeling milieubeheer. SAN betoogt dat die waarde per geval moet worden vastgesteld. Volgens haar blijkt uit het door Tauw in 2014 uitgebrachte rapport ""REC Harlingen Parallelmetingen KBN-2 2013"", dat voor 2014 een waarde van 0,68 mg/Nm3 moet worden gehanteerd. In dat geval is de jaargemiddelde emissiewaarde van zoutzuur over 2014, na correctie, 6,8 mg/Nm3 en is de in voorschrift 4.2.4 opgenomen grenswaarde dus overschreden.|Juridisch kader|4.    Artikel 5.16 van het Activiteitenbesluit milieubeheer (hierna: het Activiteitenbesluit) bepaalt:|""Een afvalverbrandings- en afvalmeeverbrandingsinstallatie wordt op een zodanige wijze ontworpen, uitgerust, onderhouden en geëxploiteerd […] dat wordt voorkomen dat de emissies in de lucht leiden tot overschrijding van:|a. de bij of krachtens dit besluit geldende emissiegrenswaarden;|[…].""|Ingevolge artikel 5.19 mag de emissie van zoutzuur in de lucht de halfuur- en daggemiddelde waarde van 8 mg/Nm3 niet overschrijden.|Artikel 5.30, tweede lid, bepaalt:|""Voor een afvalverbrandingsinstallatie of afvalmeeverbrandingsinstallatie waarop onmiddellijk voorafgaand aan het tijdstip van het van toepassing worden van deze paragraaf op die afvalverbrandingsinstallatie of afvalmeeverbrandingsinstallatie een omgevingsvergunning […] was verleend, blijven de voorschriften van die vergunning van toepassing, tenzij de betreffende voorschriften gelijke of minder strenge emissiegrenswaarden bevatten dan die welke gelden op grond van deze paragraaf.""|4.1.     Artikel 5.18 van de Activiteitenregeling milieubeheer (hierna: de Activiteitenregeling) bepaalt:|""De bemonsteringen, analyses en metingen van de parameters die nodig zijn om te bepalen of wordt voldaan aan de emissiegrenswaarden alsmede de andere metingen en berekeningen die zijn voorgeschreven, worden uitgevoerd volgens onderstaande normbladen:|[…]|Kwaliteitsborging geautomatiseerde|metingsystemen    NEN-EN 14181|[…]""|Artikel 5.19, derde lid, bepaalt:|""De waarde van het 95%-betrouwbaarheidsinterval van individuele waarnemingen, op basis waarvan de gemiddelden worden berekend die getoetst worden aan een emissiegrenswaarde, is bij continue metingen niet groter dan de volgende percentages van de emissiegrenswaarde voor de dagelijkse emissies:|[...]|f. zoutzuur: 40% van de emissiegrenswaarde of 4 mg/Nm3;|[...].""|Het vierde lid bepaalt:|""De gevalideerde halfuur- en daggemiddelden worden bij continue metingen vastgesteld op grond van de valide gemeten halfuurgemiddelden, na aftrek van de waarde van het in het derde lid vermelde 95%-betrouwbaarheidsinterval.""|5.    In het Activiteitenbesluit is geen grenswaarde voor de jaargemiddelde emissie van zoutzuur in de lucht opgenomen. Voor de REC geldt echter, gelet op artikel 5.30, tweede lid, van het Activiteitenbesluit, de in vergunningvoorschrift 4.2.4 opgenomen grenswaarde voor de jaargemiddelde emissie van zoutzuur van 5 mg/Nm3. Voordat wordt getoetst of aan die grenswaarde wordt voldaan, moet de gemeten emissiewaarde worden gecorrigeerd voor de meetonzekerheid. Daarbij dient te worden aangesloten bij artikel 5.19, derde lid, van de Activiteitenregeling, dat wil zeggen dat de meetonzekerheid maximaal 40% van de emissiegrenswaarde of een vaste waarde van 4 mg/Nm3 mag zijn. Vergelijk rechtsoverweging 3.3 van de uitspraak van 15 juli 2015, ECLI:NL:RVS:2015:2246.|Waarde van het 95%-betrouwbaarheidsinterval|6.    SAN betoogt dat slechts de berekende waarde van het 95%-betrouwbaarheidsinterval van de gemeten waarde mag worden afgetrokken. De tekst van artikel 5.19, vierde lid, van de Activiteitenregeling verzet zich volgens haar tegen de door het college gehanteerde uitleg dat de maximale waarde mag worden afgetrokken. Zij verwijst voorts naar de systematiek van Richtlijn 2010/75/EU inzake industriële emissies (RIE) en de daarop gebaseerde regeling in het Activiteitenbesluit en de Activiteitenregeling. Het zonder meer toelaten dat de maximaal toegestane waarde wordt afgetrokken, komt volgens haar in dit geval in feite neer op het verruimen van de grenswaarde met ongeveer 60%. Ter ondersteuning van haar betoog, heeft zij een aan haar gerichte brief van het Directoraat-Generaal Milieu van de Europese Commissie van 20 juli 2017 overgelegd, waarin is ingegaan op het aftrekken van de maximale waarde van het 95%-betrouwbaarheidsinterval in het licht van de RIE. In de brief is onder meer vermeld: ""The recognition by the Directive that the measuring instruments can be more or less accurate does in no way imply that measured and/or calculated emissions don’t need to reflect reality as close as possible. Obviously, where an instrument used to measure is very precise there is less need to deduct values from the measured results compared to a situation where the instrument is less precise. […] A practice of deduction maximum fixed values regardless of the accurateness of the instrument therefore does not sit well with the Directive as the services see it.""|6.1.    In artikel 5.19, derde lid, van de Activiteitenregeling zijn de voor afvalverbrandings- en afvalmeeverbrandingsinstallaties toegestane onnauwkeurigheidsmarges van een AMS neergelegd, uitgedrukt in een maximale waarde van het 95%-betrouwbaarheidsinterval. Voor zoutzuur geldt, voor zover hier van belang, een marge van 4 mg/Nm3 (hierna: de onzekerheidseis). Met deze bepaling is beoogd uitvoering te geven aan artikel 48 van de RIE in samenhang met onderdeel 1.3 van deel 6 van Bijlage VI van de RIE (Stcrt. 2012, nr. 21373, blz. 50). Daarin is bepaald dat de waarden van de 95%-betrouwbaarheidsintervallen van individuele metingen bepaalde percentages van de emissiegrenswaarden niet mogen overschrijden. Voor waterstofchloride (zoutzuur) geldt ingevolge de RIE een percentage van 40% van de grenswaarde voor de dagelijkse emissie van 10 mg/Nm3, dus omgerekend een maximale waarde van 4 mg/Nm3.|Om te kunnen vaststellen of het AMS van een afvalverbrandings- of afvalmeeverbrandingsinstallatie aan de onzekerheidseis voldoet, moeten ingevolge artikel 5.18 van de Activiteitenregeling de procedures van NEN-EN 14181 worden toegepast.|6.2.    In artikel 5.19, vierde lid, van de Activiteitenregeling is geregeld dat gemeten waarden moeten worden gecorrigeerd voor de meetonzekerheid. Daarvoor is nodig dat de meetonzekerheid wordt bepaald op basis van het 95%-betrouwbaarheidsinterval van individuele waarnemingen. Er is geen aanleiding om aan te nemen dat het woord ""vermelde"" in deze bepaling, anders dan er staat, verwijst naar de in het derde lid opgenomen onzekerheidseis in plaats van naar het te hanteren 95%-betrouwbaarheidsinterval. Het standpunt van het college, dat het vierde lid doelt op een af te trekken waarde van 4 mg/Nm3, vindt geen steun in de toelichting bij de Activiteitenregeling, aangezien het vierde lid daarin niet is toegelicht (Stcrt. 2012, nr. 21373). Het ligt met het oog op de bescherming van het milieu ook niet voor de hand om het meetresultaat met de maximale waarde van het 95%-betrouwbaarheidsinterval te verminderen. Vermindering met de onzekerheidseis in plaats van met de werkelijke meetonzekerheid, betekent immers dat in feite een grotere uitstoot van stoffen in de lucht wordt toegestaan. Bovendien zijn in de bepalingen, het doel en de totstandkomingsgeschiedenis van de RIE, waarbij beoogd is aan te sluiten, geen aanknopingspunten te vinden voor het oordeel dat het toegestaan is om zonder meer de maximale waarde af te trekken.|De Afdeling is daarom nu van oordeel, anders dan zij oordeelde in de hierboven aangehaalde uitspraak van 15 juli 2015, dat uit artikel 5.19, vierde lid, van de Activiteitenregeling volgt dat de gemeten waarden slechts mogen worden verminderd met de vastgestelde meetonzekerheid.|6.3.    Hieruit volgt dat het besluit op bezwaar van 22 november 2016 in strijd met artikel 7:12, eerste lid, van de Algemene wet bestuursrecht (hierna: de Awb) niet berust op een deugdelijke motivering.|Deskundigenbericht|7.    Om het geschil zoveel mogelijk definitief te beslechten, heeft de Afdeling de StAB gevraagd om de meetonzekerheid van de zoutzuuremissie in 2014 vast te stellen, uitgedrukt in de waarde van het 95%-betrouwbaarheidsinterval.|8.    In het deskundigenbericht is de gevraagde waarde berekend op 0,26 mg/Nm3. Dit komt overeen met 5% van de in vergunningvoorschrift 4.2.4 opgenomen grenswaarde van 5 mg/Nm3. De StAB heeft bij de berekening gebruik gemaakt van het door het ministerie van Infrastructuur en Waterstaat op 26 juli 2018 uitgebrachte memo  ""Meetonzekerheid bij continue metingen - Bepaling meetonzekerheid en correctie van gemiddelden"" van het Platform Kwaliteit Luchtmetingen (hierna: het memo).|9.    REC B.V. brengt in haar zienswijze naar voren dat het memo een conceptuele status heeft en nog niet kan worden gebruikt voor huidige vergunning- en handhavingskwesties. Hantering van het memo is volgens haar in strijd met de rechtszekerheid en verstoort het ‘level playing field’ binnen Nederland.|Het college stelt in zijn zienswijze dat het memo uitsluitend gevolgen kan hebben voor de periode na publicatie daarvan.|9.1.    Het memo bevat, voor zover hier van belang, een methode voor het berekenen van de meetonzekerheid in een lange termijn gemiddelde. Afhankelijk van de situatie kan volgens het memo de meetonzekerheid worden berekend door:|- een onzekerheid in het lange termijn gemiddelde te hanteren van 26% van de onzekerheidseis in de individuele waarneming in gevallen dat de lange termijn emissie-eisen niet of nauwelijks overschreden worden;|- in andere gevallen de meetonzekerheid te berekenen volgens de uitgebreide berekening, door toepassing van de in het memo weergegeven formule.|Uit haar reactie op de zienswijzen blijkt dat deze methode volgens de StAB een weergave is van de op dit gebied geldende wetenschappelijke inzichten. De Afdeling ziet geen aanleiding hieraan te twijfelen. Daarbij neemt zij in aanmerking dat REC B.V. de methode op zichzelf niet betwist en ook geen andere methode heeft aangedragen. Het berekenen van de meetonzekerheid aan de hand van deze methode is daarom niet in strijd met de rechtszekerheid en verstoort ook niet een gelijk speelveld. Voor het oordeel dat de methode niet kan worden gebruikt voor berekening van de meetonzekerheid in een periode vóór publicatie van het memo, bestaat evenmin grond. Het college heeft niet toegelicht op welke andere wijze die berekening zou moeten worden gemaakt.|10.    Uit het deskundigenbericht volgt dat de over 2014 gemeten emissiewaarde van 7,48 mg/Nm3 mag worden verminderd met een meetonzekerheid van 0,26 mg/Nm3. Dit betekent dat de jaargemiddelde emissiewaarde van zoutzuur over 2014, na correctie, 7,22 mg/Nm3 bedraagt en dus niet voldoet aan de in vergunningvoorschrift 4.2.4 opgenomen grenswaarde van 5 mg/Nm3. Het college is dan ook bevoegd om handhavend op te treden.|Conclusie|11.    Het hoger beroep is gegrond. De aangevallen uitspraak dient te worden vernietigd. Doende hetgeen de rechtbank zou behoren te doen, zal de Afdeling het door SAN bij de rechtbank ingestelde beroep alsnog gegrond verklaren en het besluit van 22 november 2016 vernietigen.|Het college dient met inachtneming van deze uitspraak een nieuw besluit op bezwaar te nemen. De Afdeling zal daarvoor een termijn stellen.|12.    Het college dient op na te melden wijze in de proceskosten te worden veroordeeld. Daarbij wordt opgemerkt dat het verzoek van SAN om het college te veroordelen in de kosten van de procedure die heeft geleid tot de uitspraak van 15 juli 2015, niet wordt ingewilligd. De Awb biedt daarvoor geen grondslag.|Beslissing|De Afdeling bestuursrechtspraak van de Raad van State:|I.    verklaart het hoger beroep gegrond;|II.    vernietigt de uitspraak van de rechtbank Noord-Nederland van 14 juli 2017 in zaak nr. 16/5044;|III.    verklaart het bij de rechtbank ingestelde beroep gegrond;|IV.    vernietigt het besluit van het college van gedeputeerde staten van Fryslân van 22 november 2016, kenmerk 01373167;|V.    draagt het college van gedeputeerde staten van Fryslân op om binnen zes weken na de verzending van deze uitspraak met inachtneming van hetgeen daarin is overwogen een nieuw besluit te nemen;|VI.    veroordeelt het college van gedeputeerde staten van Fryslân tot vergoeding van bij Stichting Afvaloven Nee in verband met de behandeling van het beroep en het hoger beroep opgekomen proceskosten tot een bedrag van € 2.304,00 (zegge: tweeduizend driehonderdvier euro), geheel toe te rekenen aan door een derde beroepsmatig verleende rechtsbijstand;|VII.    gelast dat het college van gedeputeerde staten van Fryslân aan Stichting Afvaloven Nee het door haar betaalde griffierecht ten bedrage van € 835,00 (zegge: achthonderdvijfendertig euro) voor de behandeling van het beroep en het hoger beroep vergoedt.|Aldus vastgesteld door mr. B.J. van Ettekoven, voorzitter, en mr. H.G. Sevenster en mr. D.J.C. van den Broek, leden, in tegenwoordigheid van mr. Y.C. Visser, griffier.|w.g. Van Ettekoven    w.g. Visser|voorzitter    griffier|Uitgesproken in het openbaar op 29 mei 2019|148."
ECLI:NL:GHARL:2015:3293,none,Uitspraak,"13/00503, 13/00504, 13/00505, 13/00506, 13/00507, 13/00508, 13/00509, 13/00510, 13/00511, 13/00512, 13/00513, 13/00514, 13/00515, 13/00516, 13/00517",Bestuursrecht; Belastingrecht,Gerechtshof Arnhem-Leeuwarden,2015-05-07 00:00:00,"Eerste aanleg: ECLI:NL:RBONE:2013:2260, (Gedeeltelijke) vernietiging en zelf afgedaan|Cassatie: ECLI:NL:HR:2016:1208",Hoger beroep,Arnhem,none,Raad voor de Rechtspraak,2015-05-08 00:00:00,2018-08-25 03:21:15,Inkomstenbelasting. KB Lux. Op de zaak betrekking hebbende stukken. Onrechtmatig bewijs? Identificatie. Voortvarendheidsvereiste. Omkering bewijslast en redelijke schatting.,"GERECHTSHOF ARNHEM - LEEUWARDEN|Afdeling belastingrecht|Locatie Arnhem|nummers 13/00503 tot en met 13/00517|uitspraakdatum:|7 mei 2015|Uitspraak van de vierde meervoudige belastingkamer|op het hoger beroep van|de erven van [X], laatstelijk woonachtig te [Z]|(hierna: belanghebbenden)|tegen de uitspraak van de rechtbank Oost-Nederland van 19 maart 2013, nummers AWB 12/2569, 12/2570, 12/2571, 12/2573, 12/2574, 12/2576, 12/2578, 12/2579, 12/2580, 12/2581, 12/2582, 12/2584, 12/2585, 12/3988 en 12/3991|in het geding tussen belanghebbenden en|de|inspecteur|van de|Belastingdienst/Kantoor Utrecht|(hierna: de Inspecteur)|1|Ontstaan en loop van het geding|1.1|Aan mevrouw [X] (hierna: erflaatster) zijn de navolgende navorderingsaanslagen opgelegd:|- met dagtekening 15 juli 2006 navorderingsaanslagen inkomstenbelasting en premie volksverzekeringen (hierna: IB/PVV) over de jaren 1994 tot en met 1997 (aanslagnummers [0000.00.000].H.47, H.57, H.67 en H.77) met bedragen aan verschuldigde IB/PVV van respectievelijk fl. 3.799, fl. 2.873, fl. 2.647 en fl. 2.854. Tevens zijn bedragen aan heffingsrente in rekening gebracht van respectievelijk fl. 1.349, fl. 943, fl. 858 en fl. 882;|- met dagtekening 18 juli 2006 navorderingsaanslagen IB/PVV over de jaren 1998 tot en met 2002 (aanslagnummers [0000.00.000].H.87, H.97, H.07, H.17 en H.27) met bedragen aan verschuldigde IB/PVV van respectievelijk fl. 3.442, fl. 3.825, fl. 4.128, € 4.488 en € 3.480. Tevens zijn bedragen aan heffingsrente in rekening gebracht van respectievelijk fl. 943, fl. 933, fl. 857, € 738 en € 458;|- met dagtekening 15 juli 2006 navorderingsaanslagen vermogensbelasting (hierna: VB) over de jaren 1995 tot en met 2000 (aanslagnummers [0000.00.000].K.57, K.67, K.77. K.87, K.97 en K.07) met bedragen aan verschuldigde VB van respectievelijk fl. 4.216, fl. 4.800, fl. 4.856, fl. 4.823, fl. 4.823 en fl. 5.299. Tevens zijn bedragen aan heffingsrente in rekening gebracht van respectievelijk fl. 1.497, fl. 1.575, fl. 1.501, fl. 1.334, fl. 1.189 en fl. 1.114.|1.2|Op de bezwaarschriften van belanghebbenden heeft de Inspecteur bij in één geschrift vervatte uitspraken op bezwaar van 20 april 2012 de navorderingsaanslagen voor de jaren 1994 tot en met 2000 verminderd en de beschikkingen heffingsrente dienovereenkomstig verminderd. Met dagtekening 9 juli 2012 heeft de Inspecteur bij uitspraken op bezwaar de navorderingsaanslagen voor de jaren 2001 en 2002 verminderd en de beschikkingen heffingsrente dienovereenkomstig verminderd.|1.3|Belanghebbenden zijn tegen die uitspraken in beroep gekomen bij de rechtbank Haarlem die de zaken heeft doorgezonden naar de rechtbank Oost-Nederland (hierna: de Rechtbank). De Rechtbank heeft de beroepen bij uitspraak van 19 maart 2013 gegrond verklaard in verband met de overschrijding van de redelijke termijn, de Inspecteur veroordeeld tot vergoeding van door belanghebbenden geleden immateriële schade doch de uitspraken op bezwaar in stand gelaten.|1.4|Belanghebbenden hebben tegen de uitspraak van de Rechtbank hoger beroep ingesteld. De Inspecteur heeft een verweerschrift ingediend.|1.5|Tot de stukken van het geding behoren, naast de hiervoor vermelde stukken, de van de Rechtbank ontvangen dossiers die op deze zaak betrekking hebben alsmede alle stukken die nadien, al dan niet met bijlagen, door partijen in hoger beroep zijn overgelegd.|1.6|Het onderzoek ter zitting heeft plaatsgevonden op 13 maart 2014 te Arnhem. Daarbij zijn verschenen en gehoord [A] namens de erven van [X] (hierna: belanghebbenden), bijgestaan door mr. [B] als de gemachtigde van belanghebbenden, alsmede [C] namens de Inspecteur, bijgestaan door [D].|1.7|De gemachtigde van belanghebbenden heeft een pleitnota overgelegd.|1.8|Van het verhandelde ter zitting is een proces-verbaal opgemaakt dat aan deze uitspraak is gehecht.|2|De vaststaande feiten|2.1|Belanghebbenden zijn blijkens de verklaring van erfrecht van 7 augustus 2002 de erfgenamen van erflaatster. Erflaatster is geboren [in] 1903 te [E] (Duitsland) en [in] 2002 overleden te [Z]. Zij is gehuwd geweest met [F] (hierna: de echtgenoot), welk huwelijk is ontbonden door het overlijden van de echtgenoot [in] 1965. Uit het huwelijk zijn geboren [A], [G] en [H].|2.2|Eveneens blijkens de in 2.1 bedoelde verklaring van erfrecht is de heer [A] bevoegd de erven te vertegenwoordigen en hun belangen te behartigen en is hij, bij uitsluiting, bevoegd tot het ontvangen van alle goederen, gelden en waarden van deze nalatenschap.|2.3|In 1994 hebben (ex-)medewerkers van de Kredietbank Luxembourg te Luxemburg (hierna: KB-Lux) documenten en microfiches van KB-Lux ontvreemd. Deze gegevens zijn in handen gekomen van de Belgische autoriteiten. Bij brief van 27 oktober 2000 heeft de Belgische Bijzondere belastinginspectie op basis van de Richtlijn 77/799/EEG in het kader van een zogenoemde spontane uitwisseling aan het Ministerie van Financiën fotokopieën van deze microfiches verstrekt (hierna: de renseignementen). Deze brief vermeldt dat de microfiches gegevens bevatten in verband met rekeningen van inwoners van Nederland bij KB-Lux. De microfiches vermelden saldi op rekeningen bij deze bank per 31 januari 1994. Naar aanleiding van de bij deze brief verstrekte gegevens hebben de FIOD-ECD en de Belastingdienst een onderzoek ingesteld, het zogenoemde Rekeningenproject.|2.4|Blijkens een proces-verbaal van ambtshandeling van 10 januari 2003, van [I] (hierna: [I]), destijds ambtenaar van de Belastingdienst, werkzaam bij FIOD-ECD, kantoor Haarlem, heeft deze in het kader van het Nederlandse opsporingsonderzoek, op 3 mei 2001 in Brussel gesproken met [J] (hierna: [J]), hulpofficier van de gerechtelijke politie aldaar.|2.5|Op de renseignementen is onder meer een saldo vermeld van fl. 115.398,03 op bankrekeningnummer [000000] ten name van ""[F] OU MME [X]"".|2.6|De voornaam waarmee erflaatster bij haar immigratie in Nederland in de burgerlijke stand is opgenomen luidt “[X1]”. De naam [X] is uniek in Nederland.|2.7|In 2002 heeft [A] tegenover de Inspecteur bekend rekeninghouder te zijn van de rekening bij KB-Lux, met nummer [000001]. Deze rekening is geopend in het voorjaar van 1990. Op 26 augustus 1996 heeft KB-Lux in dat verband aan [A] en zijn echtgenote het volgende geschreven:|“(…)|Sehr geehte Frau [X],|Sehr geehter Heer [F],|Zwecks Vervollständigung unserer Unterlagen möchten wie Sie bitten, uns eine Fotokopie des Reisepasses von Herrn [A] zukommen zu lassen.|(…)”|2.8|Naar aanleiding daarvan zijn door de Inspecteur aan [A] navorderingsaanslagen IB/VB opgelegd. Tijdens een gesprek op 10 september 2002 heeft de Inspecteur aan [A] ook vragen gesteld ter zake van het op rekening [000000] aangehouden tegoed. [A] heeft ontkend ook de houder van die rekening te zijn. Van deze bespreking heeft laatstgenoemde een gespreksverslag gemaakt.|2.9|Naar aanleiding van het in 2.8 bedoelde gesprek schrijft de gemachtigde van [A] op 18 september 2002 aan de Inspecteur, over KB-Lux bankrekeningnummer [000000] onder meer:|“ Tijdens het gesprek heeft u aangegeven dat deze rekening mogelijk van de moeder van mijn cliënt is. (…)|U heeft in het gesprek mijn cliënt te kennen gegeven, dat u ervan overtuigd bent, dat mijn cliënt houder is (geweest) van deze bankrekening. (…)”|2.10|De onder 2.8 bedoelde vragen aan [A] met betrekking tot rekening [000000] zijn herhaald bij brief van 16 oktober 2002. [A] heeft daarbij volhard in zijn ontkenning ook de houder van die KB-Lux rekening te zijn.|2.11|De Inspecteur heeft in eerste instantie [A] geïdentificeerd als rechthebbende op de KB-Lux rekening [000000]. In dat verband schrijft de Inspecteur op 10 december 2002 aan [A], onder meer:|“(…)|Feiten|Ik beschik over de volgende gegevens waaruit blijkt dat u tenminste één bankrekening aanhoudt of heeft aangehouden in het buitenland.|Rekening op naam van:		[F] OU MM [X]|Rekeningnummer:			[000000]|Bank:				Kredietbank Luxemburg|Saldo per 31-01-1994:		Fl. 115.386 positief|De FIOD heeft deze gegevens over de rekeninghouder vergeleken met onder andere gegevens van de Belastingdienst welke gebaseerd zijn op het bevolkingsregister. Uit die analyse komt u naar voren als rekeninghouder.|(…)”|2.12|Bij brief van 12 december 2002 aan de Inspecteur, ontkent [A] wederom de houder van bankrekeningnummer [000000] te zijn.|2.13|Met dagtekening 31 december 2002 heeft de Inspecteur in verband met het tegoed op rekening [000000] een navorderingsaanslag IB/PVV 1990 opgelegd aan [A]. Daartegen is tijdig bezwaar gemaakt.|2.14|In een proces-verbaal van ambtshandeling van de FIOD-ECD van 1 mei 2003 is onder meer opgenomen:|"" (…)|1. Op de afdruk van de microfiche van de KB Lux komt onder meer voor de naam:|[F] ou [X].|2. Uit de match van het clientenbestand KB Lux met het BVR-bestand komt één hit voor op naam van Mw. [X], geboren [in]1903 (…). Volgens het BVR is het ervenadres van Mw. [X] (…) [K] (België).|3. Volgens informatie van het Kadaster Utrecht betreft dit Mw. [X], gehuwd geweest met [F].|4. Op een afdruk van een microfiches van de KB Lux komt ook voor de rekeninghouder ""[A]"", rekeningnummer [000001]. Deze rekeninghouder is geïdentificeerd als [A] (…), met als adres (…) [K] (België). Dit is het ervenadres van Mw. [X]. Hieruit leidt ik af dat [A] een zoon is van Mw. [X].|5. Uit de match van het BVR-bestand met het RDW-bestand zie ik dat de eerste voornaam van [A] is: [A1].|Conclusie.|Uit de match van de rekeninghouder(s), zoals vermeld op de microfiches van de KB Lux met de Belastingdienst ten dienste staande landelijke bestanden, komt|slechts de combinatie [A] / Mw. [X]|als enige rekeninghouder in aanmerking, zoals hierboven staat vermeld.|(…)""|2.15|Met dagtekening 31 mei en 6 juni 2003 heeft de Inspecteur aan [A] ter zake van de rekening [000000] ook navorderingsaanslagen IB/PVV en VB opgelegd over jaren na 1990, waartegen steeds tijdig bezwaar is gemaakt. In zijn brief van 26 juni 2003 schrijft de Inspecteur aan de gemachtigde van [A] dat hij de afhandeling van die bezwaarschriften, ondanks dat [A] daarmee niet instemt, zal aanhouden.|2.16|Bij brief van 22 januari 2004 schrijft de Inspecteur aan de gemachtigde van [A] dat de uitspraak op het bezwaarschrift tegen de navorderingsaanslag IB 1990 met een jaar is verlengd.|2.17|In zijn brief van 10 september 2004 verzoekt de gemachtigde van [A] de Inspecteur per omgaande uitspraak te doen op de bezwaren, tegen de aanhouding waarvan [A] zich steeds heeft verzet. De Inspecteur heeft daarop bij brief van 24 september 2004 geantwoord.|2.18|Na een briefwisseling nodigt mr. [L], Belastingdienst/Kantoor Heerlen [A] uit voor een gesprek. Tijdens dat gesprek, dat plaatsvond op 15 december 2004, deelt [L] aan [A] mee dat hij twijfelt aan de juistheid van de identificatie van [A] als houder van de KB-Lux rekening [000000]. [L] geeft aan dat hij tot de conclusie is gekomen dat met “[F]” de vader van [A] is bedoeld, en laatstgenoemde niet langer als gerechtigde tot de KB-Lux rekening met nummer [000000] te beschouwen.|2.19|Met dagtekening 5 en 14 januari 2005 heeft de Inspecteur de aan [A] in verband met het tegoed op de KB-Lux rekening [000000] opgelegde navorderingsaanslagen vernietigd.|2.20|De Inspecteur heeft belanghebbenden op 3 maart 2005 een vragenbrief gestuurd ter zake van door erflaatster in het buitenland aangehouden bankrekeningen. Hij heeft belanghebbenden daarbij onder meer gewezen op artikel 47, eerste lid, onderdeel a, artikel 49, artikel 25, zesde lid, onderdeel b, en artikel 27e, onderdeel b, van de Algemene wet inzake rijksbelastingen (hierna: AWR) inzake de omkering van de bewijslast. Als bijlage bij deze brief is een formulier “Verklaring Buitenlandse Bankrekeningen” gevoegd. In dit formulier wordt van belanghebbenden gevraagd – onder vermelding van onder andere rekeningnummers, namen van buitenlandse banken en jaren van opening van de rekeningen – aan te geven van welke in het buitenland aangehouden bankrekeningen erflaatster rekeninghouder is geweest.|2.21|Daarop heeft [A] gereageerd en verzocht om meer gegevens. Bij brief van 18 maart 2005 heeft de Inspecteur de gegevens uit het renseignement met betrekking tot erflaatster toegestuurd.|2.22|Bij brief van 28 april 2005 heeft [A] medegedeeld geen informatie te kunnen verstrekken op de grond dat hij niet over de gevraagde gegevens beschikt.|2.23|Bij brief van 12 mei 2005 heeft de Inspecteur [A] gevraagd schriftelijk navraag te doen bij KB-Lux. Bij die brief is een voorbeeldbrief aan KB-Lux gevoegd.|2.24|[H] heeft bij brief van 31 mei 2005 aan KB-Lux het volgende geschreven:|"" (…)|Onlangs ben ik, als erven van [X], (…) benaderd door de belastingdienst. Zij schrijven dat uit onderzoek is gebleken dat mijn moeder houdster is geweest van een rekening bij uw bank. (…)|Indien u dit bevestigend beantwoordt, erkent u hiermee tevens dat de informatie waarover de belastingdienst beschikt van de Kredietbank Luxembourg afkomstig is, correct is en dat met de gegevens niet is gemanipuleerd. In aansluiting hierop heeft de Belastingdienst ons thans verzocht om inzake de rekening|[000000]|(…) een aantal inlichtingen te verstrekken zoals vermeld op de meegezonden brief van de Belastingdienst (zie bijlage).|(…)|N.B. U wordt verzocht uw antwoord op dit schrijven ook aan de belastingdienst toe te zenden. Het adres staat vermeld op de meegezonden brief van de belastingdienst.""|2.25|[A] heeft daarop bij brief van 4 juni 2005 aan de Inspecteur medegedeeld dat zijn broer gegevens bij KB-Lux heeft opgevraagd. Bij brief van 9 augustus 2005 heeft [A] medegedeeld geen reactie van KB-Lux te hebben ontvangen.|2.26|Bij brief van 26 september 2005 heeft de Inspecteur vragen gesteld over de wijze waarop door belanghebbenden bij KB-Lux gegevens zijn opgevraagd.|2.27|Daarop heeft [A] bij brief van 1 oktober 2005 gereageerd. In die brief staat onder meer het volgende:|"" (…)|1. (…)|2. De brief die mijn broer naar de Kredietbank heeft gezonden is het gevolg van het feit dat uit uw onderzoek naar voren is gekomen dat|mijn moeder|houdster van een buitenlandse rekening zou zijn geweest (…). De inlichtingen die hij aan de bank vraagt zijn echter geheel conform uw wensen omdat hij uw brief van 12 mei 2005 met de bijlage ook naar de bank heeft gestuurd. In deze bijlage wordt door u expliciet gevraagd naar informatie over de rekening(en) die mijn ouders zouden hebben gehad.|3. Ten behoeve van het afhandelen van de erfenis is destijds door de notaris een aantal verklaringen van erfrecht afgegeven. Deze zijn alle gebruikt (…). Momenteel beschikken wij niet meer over restant exemplaren van deze verklaringen.|(…) ""|2.28|Bij brief van 7 oktober 2005 heeft de Inspecteur belanghebbenden verzocht opnieuw een brief naar KB-Lux te sturen met de vraag of hun vader rekeninghouder is of is geweest en daarbij een verklaring van erfrecht te voegen. Verder heeft de Inspecteur gevraagd de passage omtrent het rechtstreeks toesturen van stukken aan de Belastingdienst niet in de nieuwe brief op te nemen.|2.29|[A] heeft bij brief van 20 oktober 2005 aan KB-Lux, onder overlegging van een kopie van zijn paspoort en de verklaring van erfrecht van de echtgenoot van erflaatster van 10 mei 1965, het volgende geschreven:|"" (…)|Per brief van 1 oktober 2005 heeft de Nederlandse Belastingdienst mij verzocht aan u te vragen of mijn vader houder is geweest van bovenvermelde rekening.|Bij dezen breng ik dan ook het verzoek van de Belastingdienst aan u over.|(…) ""|2.30|Bij brief van 26 oktober 2005 heeft [A] de Inspecteur medegedeeld dat hij op 20 oktober 2005 gehoor heeft gegeven aan het verzoek nogmaals KB-Lux te benaderen. Bij brief van 2 december 2005 heeft [A] de Inspecteur te kennen gegeven geen reactie van KB-Lux te hebben ontvangen en dat daarmee volgens hem vast staat dat zijn ouders geen rekeninghouders zijn geweest bij KB-Lux. Bij brief van 7 maart 2006 heeft [A] de Inspecteur herinnerd aan zijn brief van 2 december 2005.|2.31|De Inspecteur heeft daarop gereageerd bij brief van 17 maart 2006.|2.32|[A] heeft daarop gereageerd bij brief van 23 mei 2006. Daarbij heeft hij onder meer als bijlage gevoegd het Algemeen Reglement der Verrichtingen van KB-Lux, waarin onder meer het volgende staat vermeld:|"" (…)|XII. NALATENSCHAPPEN|72(1) Bij het overlijden van een cliënt of van zijn echtgenoot, dient de Bank hiervan zonder uitstel te worden verwittigd. Indien de Bank hiervan niet of laattijdig wordt geïnformeerd, wijst zij elke verantwoordelijkheid af indien na het overlijden van de cliënt, de andere houders of gevolmachtigden over de tegoeden op de rekening beschikken.|72(2) Om de teruggave van de tegoeden en de opening van de kluizen van de overledene te bekomen, dient de Bank in het bezit te komen van de stukken waaruit de erfopvolging blijkt, alsmede van de schriftelijke instemming van alle rechtverkrijgenden. De Bank is niet aansprakelijk voor de echtheid van de overgelegde documenten.|72(3) De Bank mag ingaan op elke vraag om inlichtingen vanwege een mede-erfgenaam of een algemene legataris, en de eventueel daaraan verbonden kosten ten laste leggen van de nalatenschap.|72(4) Tenzij anders overeengekomen, richt de Bank de correspondentie met betrekking tot de nalatenschap naar het laatst bekende adres van de overledene of naar een van de rechtverkrijgenden,|(…) ""|2.33|De Inspecteur heeft bij brief van 30 juni 2006 aangekondigd de thans in geding zijnde navorderingsaanslagen IB/PVV en VB op te leggen. Tegen de met dagtekening 15 en 18 juli 2006 opgelegde belastingaanslagen hebben belanghebbenden tijdig bezwaar gemaakt.|2.34|Bij brief van 13 september 2006 heeft de Inspecteur de gemachtigde van belanghebbenden verzocht in te stemmen met het aanhouden van de afdoening van de bezwaren in verband met de lopende procedures over het Rekeningenproject.|2.35|Bij brief van 15 september 2006 heeft de gemachtigde van belanghebbenden laten weten niet in te stemmen met de aanhouding van de bezwaren.|2.36|De Inspecteur heeft bij brief van 18 september 2006 medegedeeld dat hij voorlopig nog geen uitspraak op de bezwaren zal doen en dat hij de termijn voor afdoening van de bezwaren van één jaar eventueel nog kan verlengen.|2.37|Bij brief van 4 augustus 2007 heeft [A] de Inspecteur laten weten dat de termijn van één jaar inmiddels bijna is verstreken. Hij verzoekt de Inspecteur contact op te nemen om een datum voor het hoorgesprek vast te stellen.|2.38|Op 29 augustus 2007 heeft een hoorgesprek plaatsgevonden met [A]. Het verslag daarvan heeft de Inspecteur bij brief van 10 september 2007 verzonden. Daarop heeft [A] bij brief van 20 september 2007 gereageerd. De Inspecteur heeft daarop bij brief van 26 september 2007 gereageerd, waarop [A] heeft gereageerd bij brief van 12 oktober 2007.|2.39|Bij brief van 19 december 2007 heeft de Inspecteur medegedeeld dat hij er de voorkeur aan geeft op korte termijn nog geen uitspraak op de bezwaren te doen, omdat hij de feiten, omstandigheden en gronden in het bezwaarschrift nogmaals zorgvuldig wil wegen.  Bij brief van 4 december 2008 heeft de Inspecteur de stand van zaken medegedeeld over de proefprocedures in het kader van het Rekeningenproject en de prejudiciële vragen die door de Hoge Raad zijn gesteld over de verlengde navorderingstermijn van artikel 16, vierde lid, AWR. Daarbij heeft hij belanghebbenden medegedeeld dat in afwachting van de uitspraken in deze procedures, de afhandeling van de bezwaarschriften wordt aangehouden.|2.40|Bij brief van 17 december 2011 heeft [A] de Inspecteur verzocht om uitspraak op de bezwaren te doen.|2.41|Bij brief van 13 februari 2012 heeft de Inspecteur medegedeeld dat hij voornemens is de bezwaren ongegrond te verklaren, met uitzondering van de hoogte van de toegepaste correctiefactor, die – overeenkomstig de door de Hoge Raad gewezen arresten op dit punt – zal worden verlaagd van 1,5 naar 1.|2.42|Op 8 maart 2012 is [A] nogmaals door de Inspecteur gehoord. Daarvan is op 13 maart 2012 een verslag verzonden.|2.43|Vervolgens is met dagtekening 20 april 2012 (navorderingsaanslagen voor de jaren 1994 tot en met 2000) en met dagtekening 9 juli 2012 (navorderingsaanslagen voor de jaren 2001 en 2002) op de bezwaren van belanghebbenden beslist.|2.44|Belanghebbenden hebben hiertegen beroepschriften ingediend bij de Rechtbank. De Rechtbank heeft de beroepen bij uitspraak van 19 maart 2013 gegrond verklaard doch uitsluitend in verband met de overschrijding van de redelijke termijn, en de uitspraken op bezwaar in stand gelaten.|3|Het geschil, de standpunten en conclusies van partijen|3.1|Tussen partijen is in geschil het antwoord op de volgende vragen:|1. Heeft de Inspecteur de op de zaak betrekking hebbende stukken als bedoeld in artikel 8:42 Algemene wet bestuursrecht (hierna: Awb) overgelegd?|2. Maakt de Inspecteur in het kader van deze procedure rechtmatig gebruik van de vanuit België verkregen informatie met betrekking tot de in geschil zijnde bankrekening bij KB-Lux?|3. Heeft de Inspecteur aannemelijk gemaakt dat erflaatster gerechtigd was tot de betreffende bankrekening bij KB-Lux (identificatie)?|4. Heeft de Inspecteur terecht de bewijslast omgekeerd en heeft hij de navorderingsaanslagen gebaseerd op een redelijke schatting van het inkomen en vermogen van erflaatster?|5. Heeft de Inspecteur het evenredigheidsbeginsel (vereiste van voortvarendheid) geschonden bij het opleggen van die navorderingsaanslagen waarbij de Inspecteur gebruik heeft gemaakt van artikel 16, vierde lid, AWR?|6. Hebben belanghebbenden recht op een bedrag van € 10.000 wegens vergoeding van immateriële schade door overschrijding van de redelijke termijn in de bezwaar- en beroepsfase?|7. Heeft de Rechtbank de Inspecteur gelast een juist bedrag aan griffierechten aan belanghebbenden te vergoeden?|3.2|Belanghebbenden beantwoorden de vragen 1, 2, 3, 4 en 7 ontkennend en de overige vragen bevestigend.|3.3|De Inspecteur beantwoordt de vragen 1, 2, 3, 4 en 7 bevestigend en de overige vragen ontkennend.|3.4|Beide partijen hebben voor hun standpunt aangevoerd wat is vermeld in de van hen afkomstige stukken. Daaraan hebben zij ter zitting toegevoegd hetgeen is vermeld in het aan deze uitspraak gehechte proces-verbaal van de zitting.|3.5|Belanghebbenden concluderen tot vernietiging van de uitspraak van de Rechtbank, en tot vernietiging van de uitspraken op bezwaar, de navorderingsaanslagen en de heffingsrentebeschikkingen.|3.6|De Inspecteur concludeert tot bevestiging van de uitspraak van de Rechtbank.|4|Beoordeling van het geschil|Op de zaak betrekking hebbende stukken|4.1|Belanghebbenden stellen dat de Inspecteur niet alle op de zaak betrekking hebbende stukken heeft overgelegd. Ter zitting van het Hof heeft de gemachtigde van belanghebbenden verklaard dat daarmee uitsluitend nog wordt gedoeld op het ontbreken van een verslag van het gesprek dat [I], tijdens het bezoek aan Brussel in 2001 – in formele dan wel informele sfeer – heeft gehad met [J] (2.4). Belanghebbenden stellen in dit kader – zakelijk weergegeven – met name dat [I] wetenschap had of had kunnen hebben omtrent de onrechtmatige wijze van verkrijging van de microfiches en de ontoelaatbare handelwijze van Belgische overheidsdienaren daarbij, en dat [I] ten onrechte heeft nagelaten daaromtrent informatie in te winnen, terwijl deze informatie hem wel ter beschikking had kunnen staan en dat hij daarom ten onrechte hierover geen verslag heeft gedaan en/of opgemaakt. Een dergelijk verslag zou, aldus belanghebbenden, tot de stukken van het geding hebben behoord. De Inspecteur heeft ontkend dat van dat gesprek een verslag is opgemaakt. Naar het oordeel van belanghebbenden behoren tot de stukken van het geding als bedoeld in artikel 8:42 Awb echter ook de stukken die er niet zijn maar die de Inspecteur had kunnen of moeten opmaken of kunnen verkrijgen.|4.2|Belanghebbenden bestrijden niet dat van het betreffende gesprek geen verslag is gemaakt. Anders dan belanghebbenden betogen behoren stukken die niet bestaan, niet tot de op de zaak betrekking hebbende stukken als bedoeld in artikel 8:42 Awb (vgl. HR 20 december 2013, 12/02985, ECLI:NL:HR:2013:1776, BNB 2014/58). Evenmin dwingt artikel 8:42 Awb de Inspecteur actief op zoek te gaan naar ontlastend materiaal.|Uit België verkregen informatie / onrechtmatig verkregen bewijs|4.3|Belanghebbenden stellen zich op het standpunt dat de Inspecteur (de gegevens op) de renseignementen op onrechtmatige wijze heeft verkregen en dat daarom de in geding zijnde navorderingsaanslagen niet hadden mogen worden opgelegd of in ieder geval dat deze informatie van bewijs voor de opgelegde navorderingsaanslagen dient te worden uitgesloten. Belanghebbenden betwisten dat de Nederlandse fiscus geen wetenschap had van een mogelijk niet (geheel) correcte verkrijging in het buitenland, dan wel dat hij van die omstandigheden bewust geen kennis heeft willen nemen. Verder wijzen belanghebbenden op uitspraken van de Rechtbank Brussel van 8 december 2009 en het Hof van Beroep van Brussel van 10 december 2010, waarin – kort gezegd – in de Belgische strafzaak tegen een aantal verdachten (niet erflaatster) werd geoordeeld dat de bewijsgaring in het kader van het KB-Lux project “vanaf de aanvang ernstig deloyaal was”, en de uitspraak van het Hof van Cassatie van België van 31 mei 2011 waarbij het cassatieberoep tegen de uitspraak van het Hof van Beroep is verworpen. Belanghebbenden stellen verder dat de Belgische autoriteiten ten onrechte hebben verzuimd uit eigen beweging de Nederlandse autoriteiten te informeren over de onrechtmatige verkrijging. Voormeld overheidsoptreden, dat van Nederland in het bijzonder, achten belanghebbenden strijdig met het recht van belanghebbenden op een eerlijk proces in de zin van artikel 6 EVRM en met de algemene beginselen van behoorlijk bestuur, meer specifiek: het zorgvuldigheidsbeginsel, het motiveringsbeginsel, het vertrouwensbeginsel en het beginsel van fair play. Voorts hadden de renseignementen volgens belanghebbenden niet mogen worden uitgewisseld op basis van de goede trouw in de zin van het Verdrag met Wenen, het internationale vertrouwensbeginsel, het Belastingverdrag met België en de zogeheten Bijstandsrichtlijn.|4.4|In zijn arrest van 20 maart 2015, nr. 13/03959, ECLI:NL:HR:2015:643, overweegt de Hoge Raad onder meer:|“ 2.5.1 Ook in fiscale geschillen waarop artikel 6 EVRM van toepassing is, zoals geschillen over een fiscale bestuurlijke boete, dient het recht op een behoorlijk proces als bedoeld in dat verdragsartikel te zijn verzekerd. Dit kan meebrengen dat strafrechtelijk onrechtmatig verkregen bewijsmateriaal ook bij de beoordeling in dergelijke procedures buiten beschouwing moet blijven. (…)|2.5.2.|Buiten deze categorie van gevallen waarin het recht van de belanghebbende op een behoorlijk proces op grond van artikel 6 EVRM noodzaakt tot bewijsuitsluiting, is de taak van de belastinginspecteur en de belastingrechter bij het vaststellen dan wel beoordelen van besluiten op grond van de belastingwetgeving niet vergelijkbaar met de taak van de strafrechter ten aanzien van strafrechtelijk onrechtmatig verkregen bewijsmateriaal. Uitsluiting van dergelijk bewijsmateriaal is in een belastingzaak immers in het algemeen geen aangewezen en evenredige maatregel om rechtmatig optreden van de met opsporing en vervolging van strafbare feiten belaste ambtenaren te stimuleren. Wel bestaat in uitzonderlijke gevallen de mogelijkheid dat uitsluiting van strafrechtelijk onrechtmatig verkregen bewijs ook in een belastingzaak geboden is als rechtsstatelijke waarborg, omdat een belangrijk (strafvorderlijk) voorschrift of rechtsbeginsel in zo aanzienlijke mate is geschonden, dat de uitkomst van dat onderzoek ook in een belastingzaak van het bewijs dient te worden uitgesloten. (…).|2.5.3.|Deze zeer terughoudende uitsluiting van strafrechtelijk onrechtmatig verkregen bewijs in belastingzaken, in gevallen waarin artikel 6 EVRM daar niet toe dwingt, komt op een nog steeds adequate wijze tot uitdrukking in het ‘zozeer indruist’-criterium uit BNB 1992/306. De Hoge Raad ziet dan ook geen aanleiding om terug te komen van dit criterium en van de rechtspraak die aan de hand daarvan tot ontwikkeling is gekomen.|2.5.4.|Het hiervoor in 2.5.2 en 2.5.3 overwogene geldt niet alleen indien het gaat om het bewijs met betrekking tot een belastingaanslag maar evenzeer indien het gaat om een bestuurlijke boete.”|4.5|Het Hof stelt vast dat er geen ten aanzien van erflaatster gegeven oordeel van een strafrechter is met betrekking tot de aanvaardbaarheid van het gebruik van de (gegevens op de) microfiches.|4.6|Uit de feiten (2.3) volgt dat de Nederlandse fiscus in het bezit van de fotokopieën is gekomen doordat de Belgische autoriteiten deze gegevens spontaan op basis van een EG-Richtlijn aan het Ministerie van Financiën hebben toegezonden. Belanghebbenden hebben niet aannemelijk gemaakt dat de verkrijging van de betreffende renseignementen op een jegens erflaatster/belanghebbenden onrechtmatige wijze heeft plaatsgevonden, als gevolg waarvan aan erflaatster/belanghebbenden het recht op een eerlijk proces zou worden onthouden. Belanghebbenden maken met name niet aannemelijk dat de Belastingdienst of de Belgische overheid, op enigerlei wijze direct of indirect betrokken is geweest bij de diefstal of de verduistering van microfiches van KB-Lux of op enige andere wijze frauduleus gedrag van ex-werknemers van KB-Lux heeft geïnitieerd of gefaciliteerd. Verder overweegt het Hof dat, indien al kan worden aangenomen dat de microfiches (in België) op strafrechtelijk onrechtmatige wijze zijn verkregen, die gegevens door de Nederlandse fiscus niet zijn verkregen op een wijze die zozeer indruiste tegen hetgeen van een behoorlijk handelende overheid mag worden verwacht dat het gebruik van die gegevens ontoelaatbaar moet worden geacht (HR 1 juli 1992, nr. 26 331, BNB 1992/306 en HR 21 maart 2008, nr. 43.050, ECLI:NL:HR:2008:BA8179, BNB 2008/159, r.o. 3.4.1. en HR 20 maart 2015, nr. 13/03959, ECLI:NL:HR:2015:643, r.o. 2.5.3.). Naar het oordeel van het Hof is niet aannemelijk geworden dat er voor de Nederlandse belastingautoriteiten redenen waren aan te nemen dat bij de verkrijging van de gegevens een zo fundamenteel recht van de daarin vermelde personen was geschonden dat eigen nader onderzoek daarnaar zou zijn geboden, en dat het instellen van een nader onderzoek naar de fiscale relevantie van die gegevens ontoelaatbaar moest worden geoordeeld. De omstandigheid dat het bewijsmateriaal door diefstal of verduistering, gepleegd door particulieren, zou zijn verkregen, staat evenmin in de weg aan het gebruik van dat bewijsmateriaal in een belastingzaak of een bestuurlijke boetezaak (vgl. HR (strafkamer) 14 november 2006, NJ 2007, 179).|4.7|Op grond van het internationale vertrouwensbeginsel mag de Nederlandse belastingdienst ervan uitgaan dat in België de daar geldende voorschriften zijn nageleefd die het doorzenden van de door de Belgische belastingdienst verkregen informatie naar de Nederlandse belastingdienst regelen. Een schending van die voorschriften is overigens niet aannemelijk gemaakt en zou, zoals het Hof onder 4.6 heeft overwogen, ook niet tot gevolg hebben dat de door België verstrekte informatie in deze zaak niet als bewijs zou mogen worden gebruikt. Het Hof ziet evenmin aanleiding voor het oordeel dat het tussen Nederland en België geldende verdrag ter voorkoming van dubbele belasting of de goede verdragstrouw in de zin van het Verdrag van Wenen zich verzetten tegen gebruikmaking van de renseignementen in de onderhavige procedure.|Identificatie|4.8|Belanghebbenden bestrijden dat de vermelding op het microfiche “OU MME [X]” (2.5 en 2.14) duidt op erflaatster. Zij wijzen daarbij op het proces van de eerdere identificatie waarbij in eerste instantie [A] als rekeninghouder is aangemerkt (2.11), hetgeen naar de Inspecteur later heeft bevestigd, onjuist was (2.18). Verder wijzen belanghebbenden erop dat erflaatster, geboren in het oosten van Duitsland, haar voornaam zelf altijd schreef als “[X2]”, en dat er bij het openen van een rekening bij KB-Lux destijds niet werd verzocht om identificatie, zodat erflaatster zich alsdan zeker zou hebben laten registreren als “[X2]” en niet als “[X1]”. Tevens wijzen belanghebbenden nog op het proces-verbaal van identificatie (2.14) waarin staat vermeld dat slechts de combinatie [A] /Mw. [X] als enige rekeninghouder in aanmerking komt.|4.9|Het Hof stelt voorop dat de op de microfiches vermelde informatie omtrent de rekeninghouder zeer summier is. De informatie is zo summier dat naar het oordeel van de Hof extra zorgvuldigheid geboden is bij de identificatie van de vermelde rekeninghouders. Voorkomen moet immers worden dat personen, wier gegevens wel overeenkomen met de vermelde informatie maar die met KB-Lux niets van doen hebben, met aanslagen worden geconfronteerd.|4.10|De naam “[X]” is uniek. Dit vindt zijn bevestiging in het onder 2.14 genoemde proces-verbaal waaruit blijkt, dat slechts één hit voortkomt uit de vergelijking van het cliëntenbestand van KB-Lux met het BVR-bestand op naam van [X]. De Inspecteur heeft dan ook aannemelijk gemaakt, dat erflaatster (mede) rekeninghouder was van de KB-Lux rekening [000000]. Aan dit oordeel doet niet af, dat erflaatster haar naam in de regel als “[X2]” schreef, in afwijking van de naam “[X1]” die in haar identiteitsbewijs stond. Belanghebbenden stellen dat nieuwe rekeninghouders zich destijds bij KB-Lux niet hoefden te identificeren en dat erflaatster nooit de naam “[X1]” zou hebben opgegeven. Het Hof wijst in dat verband op een door de Inspecteur ingebrachte (geanonimiseerde) kopie van een “Aanvraag tot opening van een rekening” bij KB-Lux van 1 oktober 1991, alwaar een paspoortnummer of nummer van een identiteitskaart dient te worden vermeld, en op de brief van 26 augustus 1996 van KB-Lux aan [A] (2.7) waarbij een kopie van het paspoort van de rekeninghouder wordt gevraagd “Zwechs Vervollständigung unserer Unterlagen”, hetgeen naar het oordeel van het Hof op een bestaande praktijk bij KB-Lux duidt. Hiermee maakt de Inspecteur aannemelijk dat  nieuwe rekeninghouders zich destijds bij KB-Lux moesten identificeren, dan wel dat KB-Lux op enig moment ten aanzien van (ook reeds bestaande rekeninghouders) tot identificatie is overgegaan. Anders dan belanghebbenden betogen, kan uit de constatering in het proces-verbaal van 1 mei 2003 dat slechts de combinatie [A] /mw [X] als enige rekeninghouder in aanmerking komt niet worden afgeleid dat indien [A] niet de houder van deze rekening is (geweest) zulks tevens heeft te gelden voor erflaatster. Het betreft immers een rekening met vermelding “OU” zodat voor deze tweede rekeninghouder een eigen identificatieprocedure dient te worden gevolgd.|Met betrekking tot de jaren 1994 tot en met 2000 (IB/PVV 1994-2000 en VB 1995-2000); voortvarendheid|4.11|De in geding zijnde navorderingsaanslagen IB/PVV over de jaren 1994 tot en met 2000 en navorderingsaanslagen VB over de jaren 1995 tot en met 2000 zijn niet opgelegd binnen vijf jaren na het tijdstip waarop de belastingschuld is ontstaan. De Inspecteur heeft zich erop beroepen dat de navorderingsaanslagen betrekking hebben op inkomsten die zijn opgekomen, onderscheidenlijk op vermogen dat werd aangehouden in het buitenland, zodat de bevoegdheid tot navordering pas is vervallen door verloop van twaalf jaren na het tijdstip waarop de belastingschuld is ontstaan. Belanghebbenden stellen daartegenover dat de Inspecteur bij het vaststellen van de navorderingsaanslagen niet voortvarend heeft gehandeld, dat de verlengde navorderingstermijn in zoverre buiten toepassing moet blijven wegens strijd met het Europese recht en dat deze navorderingsaanslagen daarom moeten worden vernietigd.|4.12|Het Verdrag betreffende de Werking van de Europese Unie verzet zich er niet tegen dat een lidstaat die niet beschikt over aanwijzingen van het bestaan van spaartegoeden die worden aangehouden in een andere lidstaat, voor de belastingheffing over (inkomsten uit) dergelijke tegoeden een langere navorderingstermijn toepast dan de termijn die geldt voor de belastingheffing in verband met tegoeden in de eigen staat. Zijn die aanwijzingen er wel, en wordt naar aanleiding daarvan een navorderingsaanslag opgelegd na het verstrijken van de termijn die zou gelden met betrekking tot tegoeden die worden aangehouden in de eigen staat, dan moet de daaruit voortvloeiende beperking van het vrije verkeer worden aanvaard indien de navorderingsaanslag wordt opgelegd met inachtneming van het tijdsverloop dat na het opkomen van de bedoelde aanwijzingen noodzakelijkerwijs is gemoeid met (i) het verkrijgen van de inlichtingen die nodig zijn voor het bepalen van de verschuldigde belasting, en tevens (ii) het met redelijke voortvarendheid voorbereiden en vaststellen van een aanslag aan de hand van de gegevens die de inspecteur ter beschikking staan (HvJ 11 juni 2009, C-155/08 en C-157/08, X en E.H.A. Passenheim-van Schoot, ECLI:EU:C:2009:368, BNB 2009/222 en HR 26 februari 2010, nr. 43.050bis en 43670bis, ECLI:NL:HR:2010:BJ9092 en BJ9120, BNB 2010/199 en 200).|4.13|Aangenomen moet worden dat  de Nederlandse belastingautoriteiten vanaf het moment van ontvangst door de FIOD-ECD van de gegevens van de Belgische autoriteiten, aan de hand van die gegevens een onderzoek konden instellen met het oog op de (eventuele) vaststelling van navorderingsaanslagen. Aan de hand van de renseignementen kon de FIOD-ECD nog niet met zekerheid vaststellen om welke individuele belastingplichtigen het ging. Het tijdsverloop dat noodzakelijkerwijs met het onderzoek daarnaar gemoeid is, moet tevens in aanmerking worden genomen bij het oordeel of de navorderingsaanslagen met de vereiste voortvarendheid zijn opgelegd (vgl. HR 28 maart 2014, nr. 13/03554, ECLI:NL:HR:2014:689, BNB 2014/137).|4.14|In het laatstgenoemd arrest heeft de Hoge Raad voorts het volgende overwogen over de tijd die noodzakelijk is voor het door de Belastingdienst ingestelde onderzoek naar de door de Belgische autoriteiten verstrekte gegevens:|“3.4.2. De Hoge Raad neemt bij de beoordeling van dit middelonderdeel tot uitgangspunt dat in een geval als het onderhavige, waarin gegevens over in het buitenland ondergebracht vermogen zijn verkregen die een groot aantal in Nederland wonende personen betreffen, de Belastingdienst over voldoende tijd moet kunnen beschikken om met voldoende mate van zekerheid vast te stellen om welke individuele belastingplichtigen het gaat en vervolgens ten aanzien van de betrokken belastingplichtigen te beoordelen of, en zo ja, voor welk bedrag belasting van hen kan worden nagevorderd. (…)|3.4.3.|De belastingautoriteiten hebben beoordelingsvrijheid bij de organisatie en inrichting van al deze werkzaamheden. Die vrijheid is echter niet onbegrensd. Gelet op de eisen die voortvloeien uit het recht van de Europese Unie mogen de werkzaamheden niet worden georganiseerd en ingericht op een zodanige wijze dat een voortvarende behandeling onvoldoende gewaarborgd is.|3.4.4.|Opmerking verdient dat de vereiste voortvarendheid in ieder geval niet is betracht indien bij de werkzaamheden als vermeld in 3.4.2 een onverklaarbare vertraging is opgetreden van meer dan zes maanden (vgl. HR 27 september 2013, nr. 12/00738, ECLI:NL:HR:2013:717, BNB 2013/234).”|4.15|Alhoewel het in 4.13 en 4.14 vermelde arrest het zogenoemde “Project Bank Zonder Naam” betrof, heeft het bedoelde uitgangspunt vanwege de massaliteit van gegevens met betrekking tot in Luxemburg aangehouden vermogen ook te gelden voor het in dit geding aan de orde zijnde Rekeningenproject.|4.16|Voor de beoordeling van de voortvarendheid die de Inspecteur bij de voorbereiding en het opleggen van de onderwerpelijke navorderingsaanslagen aan de dag heeft gelegd is van belang wanneer en welke acties de Inspecteur bij het voorbereiden en opleggen van de onderwerpelijke navorderingsaanslagen heeft ondernomen.|4.17|Belanghebbenden hebben gesteld – hetgeen door de Inspecteur niet of onvoldoende is weersproken – dat de Inspecteur ten tijde van het gesprek met [A] op 10 september 2002 over aanwijzingen met betrekking tot de KB-Lux rekening [000000] beschikte en dat die rekening op naam zou staan van [F] en/of mevrouw [X]. In ieder geval beschikte de Inspecteur op 10 december 2002 over deze gegevens (2.11). [A] heeft steeds ontkend de rekeninghouder te zijn (2.8, 2.10 en 2.12). Uit de brief van de gemachtigde van [A] aan de Inspecteur van 18 september 2002 (2.9) blijkt dat de Inspecteur toen reeds rekening hield met de mogelijkheid dat de betreffende rekening van erflaatster was. In het – blijkbaar achteraf opgestelde – proces-verbaal van ambtshandeling van de FIOD-ECD van 1 mei 2003 is met betrekking tot rekening [000000] onder meer als conclusie opgenomen dat slechts de combinatie [A] / Mw. [X] als enige rekeninghouder in aanmerking komt (2.14). In het gesprek van 15 december 2004 uit de Inspecteur (wederom) het vermoeden dat de rekening van de ouders van [A] is geweest (2.18). In het licht van het voorgaande acht het Hof het niet verklaarbaar dat de Inspecteur niet aanstonds of kort na – ten laatste – 1 mei 2003, een nader onderzoek heeft gedaan naar de mogelijkheid dat erflaatster de rechthebbende van de rekening [000000] was. De zorgvuldigheid, die de Inspecteur moet betrachten bij het opleggen van de navorderingsaanslagen, brengt immers met zich dat hij een betwisting dient te onderzoeken. In plaats daarvan heeft de Inspecteur verder onderzoek tot december 2004 (2.15, 2.16 en 2.18, derhalve gedurende ruim 1,5 jaar, geheel achterwege gelaten en geen nadere activiteiten met betrekking tot de identificatie verricht hoewel daartoe naar het oordeel van het Hof, na de ontkenning van [A], zeker aanleiding bestond. Eerst op 15 en 18 juli 2006 zijn de navorderingsaanslagen IB/PVV over de jaren 1994 tot en met 2000 en navorderingsaanslagen VB over de jaren 1995 tot en met 2000 aan (de erven van) erflaatster opgelegd. Onder deze omstandigheden is naar het oordeel van het Hof met het voorbereiden en vaststellen van de betreffende navorderingsaanslagen aan (de erven van) erflaatster een langere termijn gemoeid geweest dan op grond van de hiervoor onder 4.12 en 4.13 vermelde rechtspraak kan worden aanvaard. De Inspecteur heeft derhalve de navorderingsaanslagen IB/PVV 1994 tot en met 2000 en VB 1995 tot en met 2000 in strijd met het evenredigheidsbeginsel opgelegd zodat ze dienen te worden vernietigd. Ditzelfde heeft te gelden voor de daarbij in rekening gebrachte heffingsrente.|Met betrekking tot de jaren 2001 en 2002 (IB/PVV 2001 en 2002)|Omkering bewijslast|4.18|Ter zitting van het Hof heeft de Inspecteur desgevraagd verklaard de door hem verdedigde omkering (en verzwaring) van de bewijslast uitsluitend te baseren op zijn stelling dat belanghebbenden niet hebben voldaan aan de op hen rustende informatieplicht als bedoeld in artikel 47 AWR.|4.19|Artikel 47, eerste lid, van de AWR luidt:|“Ieder is gehouden desgevraagd aan de inspecteur:|a. de gegevens en inlichtingen te verstrekken welke voor de belastingheffing te zijnen aanzien van belang kunnen zijn;|b. de boeken, bescheiden en andere gegevensdragers of de inhoud daarvan – zulks ter keuze van de inspecteur – waarvan de raadpleging van belang kan zijn voor de vaststelling van de feiten welke invloed kunnen uitoefenen op de belastingheffing te zijnen aanzien, voor dit doel beschikbaar te stellen.”|Artikel 49, eerste lid, van de AWR luidt:|“De gegevens en inlichtingen dienen duidelijk, stellig en zonder voorbehoud te worden verstrekt, mondeling, schriftelijk of op andere wijze – zulks ter keuze van de inspecteur – en binnen een door de inspecteur te stellen termijn.”|4.20|De Inspecteur heeft belanghebbenden bij verscheidene brieven, waarvan de eerste onder 2.20 is opgenomen, in de gelegenheid gesteld gegevens te verschaffen over de door erflaatster in het buitenland aangehouden bankrekeningen. De Inspecteur heeft belanghebbenden er daarbij op gewezen dat zij ingevolge artikel 47, eerste lid, AWR verplicht zijn de gevraagde gegevens te verstrekken, alsmede dat het niet voldoen aan deze verplichting leidt tot omkering van de bewijslast. De Inspecteur heeft zich in deze procedure wegens het door belanghebbenden niet voldoen aan die verplichting, op omkering en verzwaring van de bewijslast beroepen.|4.21|Zoals het Hof onder 4.10 heeft overwogen is aannemelijk dat erflaatster (mede) rekeninghouder was van de KB-Lux rekening [000000]. Niet in geschil is dat belanghebbenden de erfgenamen zijn van erflaatster. Op grond hiervan, en gezien artikel 72(4) van het Algemeen Reglement der verrichtingen van KB-Lux (2.32), acht het Hof het aannemelijk dat zij (hebben) kunnen beschikken over de op die rekening betrekking hebbende gegevens.|4.22|Vaststaat dat belanghebbenden de door de Inspecteur gevraagde gegevens niet dan wel niet volledig hebben verstrekt. Daarmee hebben zij niet aan de verplichtingen ingevolge artikel 47 AWR voldaan. Uitgaande van het oordeel dat belanghebbenden als erfgenamen na het overlijden van hun moeder rekeninghouder bij KB-Lux zijn geweest, hebben zij immers kunnen beschikken over op die rekening betrekking hebbende gegevens, waaronder rekeningafschriften, al dan niet na een daartoe aan KB-Lux gericht verzoek deze gegevens te verstrekken. Voor hun betwisting van de stelling van de Inspecteur dat KB-Lux op dergelijke – op de door KB-Lux vereiste wijze uitgevoerde – verzoeken van belanghebbenden altijd reageert, hebben belanghebbenden naar het oordeel van het Hof onvoldoende aangedragen. Ten overvloede overweegt het Hof nog dat, nu [A] bij uitsluiting bevoegd was de belangen van de nalatenschap te behartigen en bij uitsluiting bevoegd was gelden van de nalatenschap te ontvangen en daarvoor kwijting te verlenen (2.2), het op zijn weg had gelegen om KB-Lux, onder bijvoeging van een verklaring van erfrecht van erflaatster, om informatie met betrekking tot rekening [000000] te verzoeken en dit niet over te laten aan zijn broer [H] (2.24).|4.23|Hieruit vloeit voort dat het Hof het beroep met betrekking tot de over 2001 en 2002 nagevorderde belasting op grond van het bepaalde in artikel 27e, onder b, AWR ongegrond dient te verklaren, tenzij belanghebbenden doen blijken dat en in hoeverre de uitspraken op bezwaar onjuist zijn. Deze zogenoemde omkering en verzwaring van de bewijslast ontslaat de Inspecteur evenwel niet van zijn verplichting om door hem aangebrachte correcties niet naar willekeur vast te stellen. De belastingaanslagen dienen te berusten op een redelijke schatting (vgl. Hoge Raad 29 september 1993, nr. 28 202, ECLI:NL:HR:1993:ZC5446, BNB 1993/330).|Redelijke schatting|4.24|Belanghebbenden stellen dat de in geding zijnde navorderingsaanslagen niet berusten op een redelijke schatting omdat de opbrengsten van een spaarrekening met een saldo van ruim fl. 115.000, te hoog zijn ingeschat.|4.25|De Inspecteur heeft zich bij de redelijke schatting gebaseerd op de berekeningsmethode van het Rekeningenproject, waarbij in bezwaar de correctiefactor is verlaagd van 1,5 naar 1. Belanghebbenden hebben, buiten het hiervoor vermelde verweer, hiertegen geen concrete gronden aangevoerd. Het Hof acht de met deze methode gemaakte schattingen in het onderhavige geval niet onredelijk (vgl. HR 15 april 2011, nr. 09/03075, ECLI:NL:HR:2011:BN6324, BNB 2011/206).|4.26|Met hun blote stelling dat de opbrengsten van een spaarrekening met een saldo van ruim fl. 115.000, te hoog zijn ingeschat, acht het Hof belanghebbenden er niet in geslaagd te doen blijken dat en in hoeverre de uitspraken op bezwaar onjuist zijn.|4.27|Het hoger beroep wordt geacht mede betrekking te hebben op de heffingsrente. Belanghebbenden hebben geen zelfstandige gronden tegen de in rekening gebrachte heffingsrente aangevoerd. Nu het Hof ook overigens niet is gebleken dat de bepalingen met betrekking tot de heffingsrente onjuist zijn toegepast, is het beroep in zoverre ongegrond.|Redelijke termijn / vergoeding immateriële schade|4.28|De Hoge Raad heeft in zijn arrest van 10 juni 2011, nr. 09/02639, ECLI:NL:HR:2011:BO5046, BNB 2011/232, met betrekking tot de toekenning en vaststelling van een vergoeding voor geleden immateriële schade als gevolg van overschrijding van de redelijke termijn, geoordeeld dat voor de vraag of de redelijke termijn voor de beslechting van het geschil is overschreden, moet worden aangesloten bij de uitgangspunten die hij in zijn arrest van 22 april 2005, nr. 37984, ECLI:NL:HR:2005:AO9006, BNB 2005/337, heeft neergelegd voor de duur van de redelijke termijn in fiscale boetezaken. Daarbij hanteert de Hoge Raad als uitgangspunt dat de redelijke termijn voor de behandeling in de bezwaarfase en de beroepsfase tezamen niet meer dan twee jaar bedraagt. Zoals de Hoge Raad heeft geoordeeld in zijn arrest van 22 maart 2013 nr. 11/04270, ECLI:NL:HR:2013:BX6666, BNB 2013/152, heeft in belastingzaken waarin de bezwaar- en de beroepsfase tezamen onredelijk veel tijd in beslag hebben genomen als regel te gelden dat de bezwaarfase onredelijk lang heeft geduurd voor zover de duur daarvan een half jaar overschrijdt en de beroepsfase voor zover zij meer dan anderhalf jaar in beslag neemt.|4.29|In een geval als het onderhavige, waarin meerdere zaken van een belastingplichtige gezamenlijk zijn behandeld, dient in dit verband te worden beoordeeld of die zaken in hoofdzaak betrekking hebben op hetzelfde onderwerp. Indien hiervan sprake is, wordt per fase van de procedure waarin sprake is geweest van gezamenlijke behandeling, voor die zaken gezamenlijk slechts eenmaal het tarief van € 500 per halfjaar gehanteerd. Indien de rechtsmiddelen waarmee die fase van de procedure in de betrokken zaken is ingeleid niet tegelijkertijd zijn aangewend, dient daarbij ter bepaling van de mate van overschrijding van de redelijke termijn te worden gerekend vanaf het tijdstip van indiening van het eerst aangewende rechtsmiddel, in dit geval vanaf de ontvangst van het eerst ingediende bezwaarschrift (HR 21 maart 2014, nr. 12/04057, ECLI:NL:HR:2014:540, BNB 2014/117).|4.30|Gezien de samenhang tussen de navorderingsaanslagen – het betreft in alle gevallen navorderingsaanslagen in verband met het aanhouden door erflaatster van een bankrekening in Luxemburg welke niet in haar fiscale aangiften is verwerkt – gaat het Hof ervan uit dat de lange behandelingsduur éénmaal heeft geleid tot spanning en frustratie bij de erven van erflaatster waarvoor een vergoeding op zijn plaats is. Met de Rechtbank ziet het Hof ziet hierin aanleiding voor alle onderhavige zaken tezamen éénmaal een schadevergoeding toe te kennen wegens het overschrijden van de redelijke termijn.|4.31|Vast staat dat de eerste bezwaarschriften tegen de betreffende navorderingsaanslagen op 22 augustus 2006 door de Inspecteur zijn ontvangen en dat op 20 april 2012 en 9 juli 2012 uitspraak op bezwaar is gedaan. Voorts staat vast dat de tegen die uitspraken gerichte beroepschriften op 25 mei 2012 en 3 augustus 2012 door de Rechtbank zijn ontvangen en dat de beroepsfase is afgesloten met de uitspraak van de Rechtbank van 19 maart 2013. De behandeling van het bezwaar en het beroep heeft derhalve in totaal bijna zes jaar en zeven maanden geduurd. De redelijke termijn dient in het onderhavige geval te worden verlengd met 1 jaar en elf maanden in verband met de tijd die gemoeid is geweest met het afwachten van een prejudiciële beslissing van het Hof van Justitie op vragen gesteld door de Hoge Raad bij arresten van 21 maart 2008, nrs. 43050 en 43670, ECLI:NL:HR:2008:BA8179 en ECLI:NL:HR:2008:BC7249, BNB 2008/159 en 160 en uiteindelijke arresten van de Hoge Raad van 26 februari 2010, BNB 2010/199 en BNB 2010/200 (HR 9 april 2010, nr. 07/10306, ECLI:NL:HR:2010:BJ8465, BNB 2010/203). Met de Rechtbank is het Hof van oordeel dat de bewerkelijkheid van de onderhavige zaken daarnaast een verlenging van de termijn met zes maanden rechtvaardigt. Het voorgaande brengt een overschrijding van de redelijke termijn mee van bijna twee jaar en twee maanden, welke geheel aan de bezwaarfase is toe te rekenen.|4.32|Het bedrag van de vergoeding voor geleden immateriële schade is met inachtneming van het voorgaande door de Rechtbank terecht bepaald op 5 x € 500 x 1 = € 2.500.|Griffierechten|4.33|De Rechtbank heeft de Inspecteur gelast aan belanghebbenden het door hen betaalde griffierecht ten bedrage van € 42 te vergoeden. Uit stukken van het dossier van de Rechtbank blijkt echter dat belanghebbenden voor de onderhavige zaken driemaal € 42 hebben betaald, namelijk voor de zaken met nummers van de Rechtbank AWB 12/2569, 12/2579 en 12/3988. Belanghebbenden hebben derhalve ter zake van de bij de Rechtbank gevoerde procedures recht op teruggave van driemaal € 42 aan griffierecht. Het Hof zal dienovereenkomstig beslissen.|Slotsom|Op grond van het vorenstaande is het hoger beroep gegrond voor zover het is gericht tegen de navorderingsaanslagennavorderingsaanslagen IB/PVV 1994 tot en met 2000 en de navorderingsaanslagen VB 1995 tot en met 2000, en ongegrond voor zover het is gericht tegen de navorderingsaanslagen IB/PVV 2001 en 2002.|5|Proceskosten|Het Hof stelt de kosten die belanghebbenden in verband met de behandeling van het bezwaar, het beroep en het hoger beroep hebben moeten maken overeenkomstig het Besluit proceskosten bestuursrecht vast op € 549 voor de kosten van de bezwaarfase (1 punt voor het bezwaarschrift, wegingsfactor 1,5, factor samenhangende zaken 1,5 en een waarde per punt van € 244), € 2.205 voor de kosten bij de Rechtbank (1 punt voor het beroepschrift, 1 punt voor het bijwonen van de zitting, wegingsfactor 1,5, factor samenhangende zaken 1,5 en een waarde per punt van € 490) en € 2.756,25 voor de kosten in hoger beroep (1 punt voor het hogerberoepschrift, 0,5 punten voor de conclusie van repliek, 1 punt voor het bijwonen van de zitting, wegingsfactor 1,5, factor samenhangende zaken 1,5 en een waarde per punt van € 490), ofwel in totaal op € 5.510,25.|6|Beslissing|Het Hof:|– vernietigt de uitspraak van de Rechtbank, behoudens voor wat betreft de beslissingen met betrekking tot de navorderingsaanslagen IB/PVV 2001 en 2002 en de veroordeling van de Inspecteur tot het vergoeden van door belanghebbenden geleden immateriële schade wegens overschrijding van de redelijke termijn;|– verklaart de tegen de uitspraken van de Inspecteur met betrekking tot de navorderingsaanslagen IB/PVV 1994 tot en met 2000 en VB 1995 tot en met 2000 ingestelde beroepen gegrond,|– vernietigt de uitspraken van de Inspecteur met betrekking tot de navorderingsaanslagen IB/PVV 1994 tot en met 2000 en VB 1995 tot en met 2000,|– vernietigt de aan erflaatster opgelegde navorderingsaanslagen IB/PVV 1994 tot en met 2000 en VB 1995 tot en met 2000,|– veroordeelt de Inspecteur in de proceskosten van belanghebbenden tot een bedrag van € 5.510,25,|– gelast dat de Inspecteur aan belanghebbenden het betaalde griffierecht vergoedt, te weten € 126 (drie maal € 42) in verband met het beroep bij de Rechtbank en € 118 in verband met het hoger beroep bij het Hof.|Deze uitspraak is gedaan door mr. M.G.J.M. van Kempen, voorzitter, mr. A.J. Kromhout en mr. R.F.C. Spek, in tegenwoordigheid van drs S. Darwinkel als griffier.|De beslissing is op|7 mei 2015|in het openbaar uitgesproken.|De griffier is verhinderd de uitspraak	De voorzitter,|mede te ondertekenen,|(M.G.J.M. van Kempen)|Afschriften zijn aangetekend per post verzonden op : 8 mei 2015.|Tegen deze uitspraak kunnen beide partijen binnen zes weken na de verzenddatum beroep in cassatie instellen bij|de Hoge Raad der Nederlanden (belastingkamer),|Postbus 20303,|2500 EH  Den Haag.|Daarbij moet het volgende in acht worden genomen:|1. bij het beroepschrift wordt een afschrift van deze uitspraak overgelegd;|2 - het beroepschrift moet ondertekend zijn en ten minste het volgende vermelden:|a. de naam en het adres van de indiener;|b. de dagtekening;|c. een omschrijving van de uitspraak waartegen het beroep in cassatie is gericht;|d. de gronden van het beroep in cassatie.|Voor het instellen van beroep in cassatie is griffierecht verschuldigd. Na het instellen van beroep in cassatie ontvangt de indiener een nota griffierecht van de griffier van de Hoge Raad. In het cassatieberoepschrift kan de Hoge Raad verzocht worden om de wederpartij te veroordelen in de proceskosten."
ECLI:NL:RBARN:2012:BX0093,none,Uitspraak,222483,Civiel recht,Rechtbank Arnhem,2012-06-13 00:00:00,none,Eerste aanleg - enkelvoudig,none,none,Raad voor de Rechtspraak,2013-04-05 00:00:00,2015-11-10 23:42:36,Vraag is of rentmeester is tekortgeschoten bij de uitvoering van de opdracht tot verkoop door voor de percelen niet een hogere prijs te bedingen. De rechtbank wil een deskundige benoemen om te bepalen of voor het perceel een duidelijk te lage prijs is gerealiseerd. Partijen mogen zich over de voorgenomen deskundigenbenoeming eerst uitlaten.,"Vonnis|RECHTBANK ARNHEM|Sector civiel recht|zaaknummer / rolnummer: 222483 / HA ZA 11-1444|Vonnis van 13 juni 2012|in de zaak van|de stichting|STICHTING VICARIEEN VAN WAARDENBURG EN NEERIJNEN,|gevestigd te Waardenburg,|eiseres,|advocaat mr. A.A. Bart te Veenendaal,|tegen|de besloten vennootschap met beperkte aansprakelijkheid|[gedaagde]|gedaagde,|advocaat mr. F.A.M. Knüppe te Arnhem.|Partijen zullen hierna de stichting en - in mannelijk enkelvoud -[gedaagde] worden genoemd.|1	De procedure|1.1	Het verloop van de procedure blijkt uit:|-	het tussenvonnis van 1 februari 2012|-	het proces-verbaal van comparitie van partijen van 18 april 2012.|1.2	Vervolgens is vonnis bepaald.|2	De feiten|2.1	[gedaagde] (in de persoon van haar directeur [directeur]) heeft vanaf 2003 tot 2010 als rentmeester de belangen behartigd van de stichting bij het beheer van haar pachtgronden.|2.2	Voorts is [gedaagde] voor de stichting tussen 2006 en 2008 als tussenpersoon opgetreden bij de verkoop van een aantal aan de stichting toebehorende percelen aan de [adres] te [woonplaats]. Het betreft de volle eigendom van het kadastrale perceel gemeente [woonplaats], sectie X nummer 732 (gedeeltelijk), later vernummerd tot X 1333, en de blote eigendom van het kadastrale perceel gemeente [woonplaats], sectie X nummer 731 (hierna: perceel 731). Beide percelen zijn verkocht als langwerpige stroken grasland voor een gemiddelde prijs van € 6,75 per vierkante meter aan [betrokkene], die onmiddellijk ten zuiden van perceel 731 al het perceel kadastraal bekend gemeente [woonplaats], sectie X nummer 1067 (hierna: perceel 1067) in eigendom had. Op dit laatste perceel bevonden en bevinden zich meerdere bedrijfsgebouwen met woningen.|2.3	Blijkens het toen en thans ook nog geldende bestemmingsplan “buitengebied” rust op de meest oostelijke delen van de percelen 731 en 1067 de bestemming “agrarische bedrijfsdoeleinden -A-“. Op deze delen samen mogen volgens de detailplankaart twee bedrijfswoningen worden gebouwd (zie artikel 16 van de bestemmingsplanvoorschriften). Dat was [gedaagde] tijdens de onderhandelingen over de verkoop bekend.|2.4	Op de rechtsverhouding tussen partijen is van toepassing de Regeling voor Rentmeesters 2001. Artikel 14 daarvan bepaalt:|1. Alle geschillen, waaronder begrepen die, welke slechts door een der partijen als zodanig worden beschouwd - welke tussen de opdrachtgever en de rentmeester NVR in verband met de opdracht of van enige overeenkomst, die daarvan een uitvloeisel is, mochten ontstaan zullen uitsluitend en in hoogste instantie worden beslecht door arbitrage overeenkomstig het Arbitragereglement van de Stichting Rentmeesterskamer, gevestigd te Utrecht, vastgesteld door het Bestuur van de Stichting Rentmeesterskamer zoals dat reglement ter griffie van de Arrondissementsrechtbank te ’s-Gravenhage is gedeponeerd, op de dag waarop het geschil aanhangig wordt gemaakt.|2. Partijen doen afstand van hun recht tot het inroepen van de tussenkomst van de gewone rechter, behoudens voor het treffen van conservatoire maatregelen en voor het vragen van een voorziening in kort geding.|3	Het geschil|3.1	De stichting verwijt [gedaagde] dat hij bij de uitvoering van zijn opdracht tot verkoop een hogere prijs had moeten bedingen, gegeven de bebouwingsmogelijkheden volgens het bestemmingsplan. Zij vordert een verklaring voor recht dat hij als rentmeester op dit punt is tekortgeschoten en dat hij jegens de stichting aansprakelijk is voor de schade die de stichting dientengevolge heeft geleden, een en ander met verwijzing naar de schadestaatprocedure.|3.2	[gedaagde] voert gemotiveerd verweer. Op de standpunten van partijen wordt zo nodig hierna nog ingegaan.|4	De beoordeling|4.1	[gedaagde] doet allereerst een beroep op het arbitraal beding van artikel 14 van de Regeling voor Rentmeesters 2001. Ter comparitie heeft de stichting evenwel een e-mail van de Nederlandse Vereniging van Rentmeesters overgelegd van 8 februari 2012 waaruit blijkt dat de Stichting Rentmeesterskamer, voor zover het niet gaat om een geschil van tuchtrechtelijke aard, thans niet langer fungeert als een instituut van arbitrage. Dat sluit aan bij de thans geldende Regeling van Rentmeesters 2010, volgens welke klachten van een opdrachtgever over de uitvoering van een opdracht bij de Stichting Rentmeesterskamer kunnen worden ingediend, maar dat niet wegneemt dat geschillen voortvloeiende uit de opdracht bij de gewone rechter moeten worden aangebracht. De rechtbank is dus bevoegd.|4.2	Dan is aan de orde de vraag of [gedaagde] is tekortgeschoten bij de uitvoering van de opdracht tot verkoop aan [betrokkene]. Met partijen is de rechtbank van oordeel dat daarbij moet worden beoordeeld of er sprake is geweest van een tekortkoming die onder normale omstandigheden bij normale vakkennis en met inachtneming van normale zorgvuldigheid en wijze van vakuitoefening vermeden had kunnen worden.|4.3	Van een dergelijke tekortkoming is naar het oordeel van de rechtbank sprake als voor het verkochte - hier toegespitst op de blote eigendom van een deel van perceel 731 - een duidelijk te lage prijs is gerealiseerd dan wel een in de periode 2006-2008 reeds te verwachten waardevermeerdering op een andere wijze in de koopovereenkomst had kunnen worden verdisconteerd. Anders dan [gedaagde] aanvoert doet de omstandigheid dat op perceel 1067 reeds bedrijfsbebouwing was gerealiseerd er op zichzelf niet aan af dat aan perceel 731 op grond van de bestemming een hogere verwachtingswaarde kan toekomen dan de waarde als grasland. Wel kan de aanwezigheid van die bedrijfsbebouwing, gelet op het doorgaans duurzame karakter ervan, die eventuele hogere verwachtingswaarde negatief beïnvloeden.|4.4	De door de stichting overgelegde beknopte taxatie van Agriteam makelaars is de rechtbank niet aanstonds in alle opzichten duidelijk. Zo lijkt die taxatie geen rekening te hebben gehouden met de aanwezige bebouwing op perceel 1067.|4.5	De rechtbank zal daarom een onderzoek door een of meer deskundigen bevelen ter invulling van het onder 4.3, eerste volzin, geformuleerde criterium. Zij zal de zaak naar de rol verwijzen teneinde partijen in staat te stellen voorstellen te doen omtrent het aantal en de persoon van de deskundige(n) en de aan deze(n) te stellen vragen.|4.6	Iedere verdere beslissing zal worden aangehouden.|5	De beslissing|De rechtbank|verwijst de zaak naar de roldatum 11 juli 2012 voor uitlating bij akte door beide partijen als bedoeld onder 4.5, waarna zij vervolgens over en weer daarop bij antwoordakte kunnen reageren,|houdt iedere verdere beslissing aan.|Dit vonnis is gewezen door mr. R.J.J. van Acht en in het openbaar uitgesproken op 13 juni 2012."
ECLI:NL:RVS:2015:3810,none,Uitspraak,201506871/2/R2,Bestuursrecht,Raad van State,2015-12-04 00:00:00,none,Voorlopige voorziening,'s-Gravenhage,none,Raad voor de Rechtspraak,2015-12-09 00:00:00,2015-12-09 13:45:43,"Bij besluit van 8 juli 2015, kenmerk 15-56, heeft de raad van de gemeente Barneveld het bestemmingsplan ""Fietsroute Barneveld-Zuid"" vastgesteld.","201506871/2/R2.|Datum uitspraak: 4 december 2015|AFDELING|BESTUURSRECHTSPRAAK|Uitspraak van de voorzieningenrechter van de Afdeling bestuursrechtspraak van de Raad van State op een verzoek om het treffen van een voorlopige voorziening (artikel 8:81 van de Algemene wet bestuursrecht) in het geding tussen:|[verzoeker] en anderen, allen wonend te Barneveld,|verzoekers,|en|het college van burgemeester en wethouders van Barneveld,|verweerder.|Procesverloop|Bij besluit van 8 juli 2015, kenmerk 15-56, heeft de raad van de gemeente Barneveld het bestemmingsplan ""Fietsroute Barneveld-Zuid"" vastgesteld.|Bij besluit van 15 juli 2015, kenmerk 2015W0615, heeft het college een omgevingsvergunning verleend voor het vellen of doen vellen van 32 bomen.|Tegen deze besluiten hebben [verzoeker] en anderen beroep ingesteld.|[verzoeker] en anderen hebben de voorzieningenrechter verzocht een voorlopige voorziening te treffen ten aanzien van het besluit van 15 juli 2015.|De voorzieningenrechter heeft het verzoek ter zitting behandeld op 16 november 2015, waar [verzoeker] en anderen, vertegenwoordigd door mr. T.P. Grünbauer, advocaat te Ede, en het college, vertegenwoordigd door J.H.R. Both, P.A. van Nieuwenhuizen en A.M. van Bommel-Van de Vendel, werkzaam bij de gemeente, zijn verschenen.|Overwegingen|1. Het oordeel van de voorzieningenrechter heeft een voorlopig karakter en is niet bindend in de bodemprocedure.|2. De in beroep bestreden besluiten van 8 juli 2015 en 15 juli 2015 zijn met toepassing van artikel 3.30, eerste lid, aanhef en onder b, en artikel 3.32 van de Wet ruimtelijke ordening (hierna: de Wro) gecoördineerd voorbereid en bekend gemaakt. Het plan voorziet in de aanleg van een fietspad langs de spoorlijn ter hoogte van Hertespoor - Wildforster in de wijk Barneveld-Zuid. Om de aanleg van het fietspad mogelijk te maken moeten er bomen worden gekapt.|3. Het verzoek strekt ertoe om het besluit van 15 juli 2015 waarbij het college een omgevingsvergunning heeft verleend voor het vellen of doen vellen van 32 bomen te schorsen teneinde een onomkeerbare situatie te voorkomen. [verzoeker] en anderen stellen dat zolang nog niet zeker is dat het bestemmingsplan, waartegen zij beroep hebben ingesteld, door de Afdeling in stand wordt gelaten het kappen van de bomen prematuur is. Daarbij wordt er op gewezen dat de te kappen bomen in goede staat verkeren, landschappelijke- en beeldbepalende waarden hebben en van waarde zijn voor het dorpsschoon. Tevens stellen [verzoeker] en anderen dat de bomen bijdragen aan een aantrekkelijke woonomgeving en dat ze een afschermende werking hebben omdat de bomen staan tussen hun woningen en het spoor en de industrie aan de overzijde van het spoor. Het aantal te kappen bomen is aanzienlijk en [verzoeker] en anderen vrezen voor langjarig gemis aan groen, indien de bomen hangende de bodemprocedure reeds worden gekapt en het bestemmingsplan in die procedure geen stand zal houden.|4. Het gemeentebestuur heeft te kennen gegeven op korte termijn te willen starten met de uitvoerende werkzaamheden waaronder de kap van de bomen. Het gemeentebestuur heeft geen gehoor gegeven aan het verzoek van [verzoeker] en anderen om daarmee te wachten tot er uitspraak is gedaan in de hoofdzaak. Het exacte moment van aanvang van de kap is afhankelijk van het afronden van de gunningsprocedure maar ter zitting is toegelicht dat er naar wordt gestreefd om de kap af te ronden voordat het broedseizoen in 2016 aanvangt. Tevens wenst het gemeentebestuur op korte termijn tot kap over te gaan omdat de aanleg van het fietspad van belang is voor de verkeersveiligheid in Barneveld-Zuid. Indien het nieuwe fietspad in gebruik kan worden genomen behoeft het doorgaande fietsverkeer tussen Barneveld-Zuid en de centrumvoorzieningen geen gebruik meer te maken van de woonwijken aan Hertespoor - Wildforster, hetgeen aldus het gemeentebestuur zorgt voor een onveilige situatie.|5. Ingevolge artikel 113a van de Algemene Plaatselijke Verordening van de gemeente Barneveld, is het verboden zonder vergunning houtopstand te vellen of te doen vellen. Ingevolge artikel 113c, waarin de toetsingscriteria voor de activiteit vellen van houtopstanden is opgenomen, kan de vergunning, onverminderd het bepaalde in artikel 6 van deze verordening, in elk geval worden geweigerd op grond van:|a. de natuurwaarde van de houtopstand;|b. de landschappelijke waarde van de houtopstand;|c. de waarde van de houtopstand voor stads- en dorpsschoon;|d. de beeldbepalende waarde van de houtopstand;|e. de cultuurhistorische waarde van de houtopstand;|f. de waarde voor de leefbaarheid van de houtopstand.|6. De voorzieningenrechter stelt vast dat in het besluit van 15 juli 2015 is onderkend dat de houtopstanden waar het verzoek betrekking op heeft in goede tot redelijke staat verkeren, landschappelijke- en beeldbepalende waarden hebben, van waarde zijn voor het dorpsschoon en bijdragen aan een aantrekkelijke woonomgeving. De voorzieningenrechter acht voorts niet onderbouwd dat de huidige situatie waarbij het doorgaande fietsverkeer tussen Barneveld-Zuid en de centrumvoorzieningen door het Hertespoor en Wildforster wordt geleid, zoals dit al jaren plaatsvindt, tot een zodanige verkeersonveilige situatie leidt dat direct handelen geboden is. Daarbij neemt de voorzieningenrechter in aanmerking dat er geen verkeersrapporten zijn overgelegd die dit standpunt onderschrijven, dat er geen verkeersincidenten in de wijken zijn geregistreerd die wijzen op een onveilige situatie en dat de omwonenden die thans zijn opgekomen, die woonachtig zijn aan het Hertespoor en Wildforster, stellen dat de huidige verkeerssituatie niet onveilig is.|7. Wat de wens betreft om tot uitvoering over te gaan vóór het broedseizoen aanvangt, overweegt de voorzieningenrechter als volgt. Om te bepalen of de kap van de bomen effecten heeft op de beschermde dier- en plantensoorten heeft ecologisch onderzoek plaatsgevonden. In het naar aanleiding van het onderzoek opgestelde rapport van BTL Advies van 19 december 2013 is opgemerkt dat het overtreden van verbodsbepalingen uit de Flora- en faunawet kan worden voorkomen door de werkzaamheden te starten voor aanvang van het broedseizoen of het plangebied voorafgaand aan het broedseizoen ongeschikt te maken voor broedvogels. Het broedseizoen loopt van medio maart tot medio september. Aan de verleende omgevingsvergunning ten behoeve van het vellen van de bomen is een voorwaarde van een strekking, zoals in dit rapport is aanbevolen, verbonden.|8. Gelet op het voorgaande acht de voorzieningenrechter het belang van [verzoeker] en anderen bij het in afwachting van de uitspraak in de hoofdzaak schorsen van het besluit van 15 juli 2015, ter voorkoming van onomkeerbare gevolgen, groter dan het belang van het gemeentebestuur van Barneveld om met de kapwerkzaamheden te kunnen beginnen. Hierbij neemt de voorzieningenrechter in aanmerking dat de verwachting is dat de hoofdzaak in februari 2016 op een zitting zal worden behandeld en dat de periode waarin het gemeentebestuur zal moeten overgaan tot het treffen van maatregelen om het plangebied ongeschikt te maken voor broedvogels beperkt zal zijn.|9. Het college dient op na te melden wijze tot vergoeding van de proceskosten te worden veroordeeld.|Beslissing|De voorzieningenrechter van de Afdeling bestuursrechtspraak van de Raad van State:|I. schorst bij wijze van voorlopige voorziening het besluit van het college van burgemeester en wethouders van Barneveld van 15 juli 2015, kenmerk 2015W0615;|II. veroordeelt het college van burgemeester en wethouders van Barneveld tot vergoeding van bij [verzoeker] en anderen in verband met de behandeling van het verzoek opgekomen proceskosten tot een bedrag van € 980,00 (zegge: negenhonderdtachtig euro), geheel toe te rekenen aan door een derde beroepsmatig verleende rechtsbijstand, met dien verstande dat betaling aan een van hen bevrijdend werkt ten opzichte van de anderen;|III. gelast dat het college van burgemeester en wethouders van Barneveld aan [verzoeker] en anderen het door hen voor de behandeling van het verzoek betaalde griffierecht ten bedrage van € 167 (zegge: honderdzesenzeventig euro) vergoedt, met dien verstande dat betaling aan een van hen bevrijdend werkt ten aanzien van de anderen.|Aldus vastgesteld door mr. J.A.W. Scholten-Hinloopen, als voorzieningenrechter, in tegenwoordigheid van mr. E.M. Ouwehand, griffier.|w.g. Scholten-Hinloopen w.g. Ouwehand|voorzieningenrechter griffier|Uitgesproken in het openbaar op 4 december 2015|224."
ECLI:NL:RVS:2004:AO2374,none,Uitspraak,200206868/1,Bestuursrecht,Raad van State,2004-01-28 00:00:00,none,Hoger beroep,none,none,Raad voor de Rechtspraak,2013-04-04 00:00:00,2015-11-11 08:49:56,"Bij besluit van 2 februari 2001 heeft de Minister van Volksgezondheid, Welzijn en Sport (hierna: de Minister) een verzoek van appellante om te worden aangewezen als representatieve organisatie in de zin van artikel 3 van de Wet Tarieven gezondheidszorg (hierna: WTG), ten behoeve van haar leden die werken volgens de manuele therapie methode “Van der Bijl”, afgewezen.","200206868/1.|Datum uitspraak: 28 januari 2004|AFDELING|BESTUURSRECHTSPRAAK|Uitspraak op het hoger beroep van:|de vereniging “Vereniging van Manueel Therapeuten”, gevestigd te Zeist,|appellante,|tegen de uitspraak van de rechtbank te Utrecht van 14 november 2002 in het geding tussen:|appellante|en|de Minister van Volksgezondheid, Welzijn en Sport.|1.    Procesverloop|Bij besluit van 2 februari 2001 heeft de Minister van Volksgezondheid, Welzijn en Sport (hierna: de Minister) een verzoek van appellante om te worden aangewezen als representatieve organisatie in de zin van artikel 3 van de Wet Tarieven gezondheidszorg (hierna: WTG), ten behoeve van haar leden die werken volgens de manuele therapie methode “Van der Bijl”, afgewezen.|Bij besluit van 27 september 2001 heeft de Minister het daartegen door appellante gemaakte bezwaar, overeenkomstig het advies van 20 september 2001 van de VWS-commissie bezwaarschriften Awb, ongegrond verklaard.|Bij uitspraak van 14 november 2002, verzonden op dezelfde dag, heeft de rechtbank te Utrecht (hierna: de rechtbank) het daartegen door appellante ingestelde beroep ongegrond verklaard. Deze uitspraak is aangehecht.|Tegen deze uitspraak heeft appellante bij brief, bij de Raad van State ingekomen op 23 december 2002, hoger beroep ingesteld. De gronden zijn aangevuld bij faxbericht van 17 februari 2003. Deze stukken zijn aangehecht.|Bij brief van 10 april 2003 heeft de Minister van antwoord gediend.|De Afdeling heeft de zaak ter zitting behandeld op 2 december 2003, waar appellante, vertegenwoordigd door E. Akkerman, voorzitter van appellante, vergezeld van H. Steltenpool, en de Minister, vertegenwoordigd door mr. A. Pieters, senior beleidsmedewerker ten departemente, zijn verschenen.|2.    Overwegingen|2.1.    Ingevolge artikel 1, tweede lid, van de WTG is deze wet van toepassing op een orgaan voor gezondheidszorg en een daarmee gelijkgestelde voorziening of instelling, die bij algemene maatregel van bestuur wordt aangewezen of behoort tot een bij een zodanige maatregel aan te wijzen categorie.|Ingevolge artikel 3, eerste lid, van de WTG worden voor de toepassing van hoofdstuk II - voorzover hier van belang - onder representatieve organisaties van organen voor gezondheidszorg verstaan de organisaties van organen voor gezondheidszorg, welke de Minister op hun verzoek als zodanig aanwijst voor bij zijn besluit aangegeven categorieën van organen voor gezondheidszorg.|Ingevolge artikel 3, tweede lid, van de WTG kan de Minister regels stellen die worden gehanteerd bij de beoordeling van de representativiteit van organisaties als bedoeld in het eerste lid.|2.1.1.    De Regeling criteria representativiteit WTG (hierna: de Regeling) strekt ter uitvoering van artikel 3, tweede lid, van de WTG.|Ingevolge artikel 1, aanhef, en onder a, van de Regeling kan op grond van artikel 3 van de WTG een organisatie uitsluitend representatief worden verklaard, indien de leden van de organisatie van verzoeker zijn aangewezen als organen voor gezondheidszorg of daarmee gelijkgestelde voorzieningen of instellingen krachtens een algemene maatregel van bestuur op grond van artikel 1, tweede lid, van de WTG.|2.1.2.    De organen voor gezondheidszorg of daarmee gelijkgestelde voorzieningen of instellingen zijn aangewezen in het Besluit werkingssfeer WTG 1992 (hierna: het Besluit).|2.2.    De Minister heeft geweigerd appellante representatief te verklaren voor haar leden die werken volgens de manuele therapie methode ”Van der Bijl”, omdat manueel therapeuten niet als een afzonderlijk orgaan voor gezondheidszorg zijn aangewezen in het Besluit.|2.3.    De rechtbank heeft, in navolging van de Minister, vastgesteld dat appellante niet voldoet aan de in de Regeling gestelde voorwaarde dat voor aanwijzing als representatieve organisatie sprake moet zijn van een organisatie waarvan de leden zijn aangewezen als organen voor gezondheidszorg of daarmee gelijkgestelde voorzieningen of instellingen krachtens een algemene maatregel van bestuur op grond van artikel 1, tweede lid, van de WTG.|2.4.    Dat - naar appellante betoogt - een substantieel aantal van haar leden behoort tot de in artikel 1, aanhef en onder B, aanhef sub 7, van het Besluit aangewezen orgaan voor gezondheidszorg “fysiotherapeuten”, doet niet af aan de juistheid van het oordeel van de rechtbank, nu het verzoek om representatief te worden verklaard uitdrukkelijk is gedaan ten behoeve van een categorie leden van appellante die zich apart profileert in de manuele therapie methode “Van der Bijl”. Anders dan appellante betoogt is de rechtbank dan ook terecht niet toegekomen aan de vraag of aan de overige voorwaarden van de Regeling om representatief te worden verklaard is voldaan.|2.4.1.    Het betoog van appellante dat beoefenaars van de manuele therapie volgens de methode “Van der Bijl” niet kunnen vallen onder de representativiteit van het Koninklijk Nederlands Genootschap voor Fysiotherapie, aangezien die methode wezenlijk anders wordt geacht te zijn dan fysiotherapie of andere vormen van manuele therapieën, doet evenmin af aan de juistheid van het oordeel van de rechtbank dat het verzoek om representatief te worden verklaard terecht is afgewezen, omdat manuele therapeuten niet apart zijn aangewezen als orgaan voor gezondheidszorg in het Besluit.|2.5.    Het hoger beroep is ongegrond. De aangevallen uitspraak dient te worden bevestigd.|2.6.    Voor een proceskostenveroordeling bestaat geen aanleiding.|3.    Beslissing|De Afdeling bestuursrechtspraak van de Raad van State|Recht doende in naam der Koningin:|bevestigt de aangevallen uitspraak.|Aldus vastgesteld door mr. C.M. Ligtelijn-van Bilderbeek, Voorzitter, en mr. J.H.B. van der Meer en mr. J.A.M. van Angeren, Leden, in tegenwoordigheid van mr. W.C.M. Ramsahai, ambtenaar van Staat.|w.g. Ligtelijn-van Bilderbeek    w.g. Ramsahai|Voorzitter    ambtenaar van Staat|Uitgesproken in het openbaar op 28 januari 2004|-401."
ECLI:NL:GHSHE:2018:2711,none,Uitspraak,17/00596,Bestuursrecht; Belastingrecht,Gerechtshof 's-Hertogenbosch,2018-06-21 00:00:00,none,Hoger beroep,'s-Hertogenbosch,none,Raad voor de Rechtspraak,2018-06-22 00:00:00,2020-08-06 14:54:05,Naar het oordeel van het Hof heeft de Heffingsambtenaar door verwijzing naar het (geïndexeerde) verkoopcijfer van de onroerende zaak aannemelijk gemaakt dat de door hem in hoger beroep verdedigde waarde van de onroerende zaak ter hoogte van € 367.000 niet te hoog is. Aangezien de door de Heffingsambtenaar in hoger beroep verdedigde waarde lager is dan de bij beschikking vastgestelde waarde verklaart het Hof het hoger beroep gegrond.,"GERECHTSHOF ’s-HERTOGENBOSCH|Team belastingrecht|Enkelvoudige Belastingkamer|Kenmerk: 17/00596|Uitspraak op het hoger beroep van|[belanghebbende] ,|wonende te [woonplaats] ,|hierna: belanghebbende,|tegen de uitspraak van de Rechtbank Oost-Brabant (hierna: de Rechtbank) van 5 juli 2017, nummer SHE 16/3489, in het geding tussen|belanghebbende,|en|de heffingsambtenaar van de gemeente Nuenen, Gerwen en Nederwetten,|hierna: de Heffingsambtenaar,|betreffende na te noemen beschikking en aanslag.|1|Ontstaan en loop van het geding|1.1.|De Heffingsambtenaar heeft hij beschikking van 29 februari 2016 (hierna: de beschikking) krachtens artikel 22 van de Wet waardering onroerende zaken (hierna: de Wet WOZ) de waarde van de onroerende zaak [adres] 24 te [woonplaats] (hierna: de onroerende zaak), per de waardepeildatum 1 januari 2015, voor het jaar 2016 vastgesteld op € 373.000. Bij hetzelfde geschrift is aan [A] (hierna: de echtgenote van belanghebbende) ter zake van het jaar 2016 een aanslag onroerende zaakbelasting ter hoogte van € 633,47 (hierna: de aanslag) opgelegd. Na tegen de beschikking en de aanslag gemaakt bezwaar heeft de Heffingsambtenaar deze gehandhaafd bij, in één geschrift vervatte, uitspraken op bezwaar.|1.2.|Belanghebbende is van deze uitspraken in beroep gekomen bij de Rechtbank. Ter zake van dit beroep heeft de griffier van de Rechtbank van belanghebbende een griffierecht geheven van € 46. De Rechtbank heeft het beroep ongegrond verklaard.|1.3.|Tegen deze uitspraken heeft belanghebbende hoger beroep ingesteld bij het Hof.|Ter zake van dit beroep heeft de griffier van belanghebbende een griffierecht geheven van € 124. De Heffingsambtenaar heeft een verweerschrift ingediend.|1.4.|Op grond van artikel 8:58 van de Algemene wet bestuursrecht (hierna: de Awb) heeft belanghebbende vóór de zitting nadere stukken ingediend. Deze stukken zijn in afschrift verstrekt aan de wederpartij.|1.5.|De zitting heeft plaatsgehad op 12 juni 2018 te ‘s-Hertogenbosch.|Aldaar zijn toen verschenen en gehoord belanghebbende, alsmede, namens de Heffingsambtenaar, [B] .|1.6.|Het Hof heeft aan het einde van de zitting het onderzoek gesloten.|2|Feiten|Op grond van de stukken van het geding en het onderzoek ter zitting zijn in deze zaak de volgende feiten en omstandigheden voor het Hof komen vast te staan:|2.1.|De onroerende zaak is in eigendom van belanghebbende en zijn echtgenote. De onroerende zaak is gebouwd in het jaar 1995 en betreft een twee-onder-één-kapwoning met dakopbouw, garage en tuin.|2.2.|Belanghebbende en zijn echtgenote hebben de onroerende zaak bij (voorlopige) overeenkomst van 7 maart 2014 (hierna: de koopovereenkomst) gekocht voor een bedrag van  € 360.000 (hierna: het verkoopcijfer van de onroerende zaak). De onroerende zaak is op 17 april 2014 aan belanghebbende en zijn echtgenote geleverd.|2.3.|De Heffingsambtenaar verwijst ter onderbouwing van de door hem in hoger beroep verdedigde waarde van € 367.000 naar het verkoopcijfer van de onroerende zaak, welke verkoopcijfer de Heffingsambtenaar geïndexeerd heeft met een percentage van 2,1.|2.4.|Voorts heeft de Heffingsambtenaar een door [C] (hierna: de taxateur) opgesteld taxatierapport met dagtekening 27 januari 2017 (hierna: het taxatierapport) overgelegd. In het taxatierapport is de waarde van de onroerende zaak per de waardepeildatum 1 januari 2015 getaxeerd op een bedrag van € 373.000. Ter onderbouwing van de getaxeerde waarde wordt in het taxatierapport verwezen naar de (geïndexeerde) transactieprijzen van de onroerende zaak en van [adres] 4, [adres] 12 en [adres] 18 te [woonplaats] (hierna samen: de referentiepanden).|3|Geschil, alsmede standpunten en conclusies van partijen|3.1.|Het geschil betreft het antwoord op de vraag of de Heffingsambtenaar aannemelijk heeft gemaakt dat de door hem in hoger beroep verdedigde waarde van de onroerende zaak van               € 367.000 niet te hoog is.|3.2.|Belanghebbende concludeert tot ontkennende beantwoording van deze vraag. De Heffingsambtenaar is de tegenovergestelde opvatting toegedaan.|3.3.|Partijen doen hun standpunten in hoger beroep steunen op de gronden welke daartoe door hen zijn aangevoerd in de van hen afkomstige stukken, waarvan de inhoud als hier ingevoegd moet worden aangemerkt.|3.4.|Ter zitting heeft belanghebbende daar, zakelijk weergegeven, het volgende aan toegevoegd:|De onderhandelingen met betrekking tot de aankoop van de onroerende zaak zijn aangevangen omstreeks de jaarwisseling van 2013/2014. Tijdens de onderhandelingen heb ik de prijs welke ik voor de onroerende zaak wilde betalen bepaald.|Ik was op het moment van de aankoop van de onroerende zaak op de hoogte van het feit dat de verkoopmakelaar mij onjuist geïnformeerd heeft over het woonoppervlakte van deze woning. Ik was op dat moment echter nog niet op de hoogte van het feit dat de dakopbouw problemen oplevert bij de afvoer van hemelwater. Ik had wellicht op de hoogte kunnen zijn van deze constructiefout indien ik, voorafgaande aan de aankoop, een bouwkundig advies had opgevraagd. Dat heb ik echter niet gedaan.|3.5.|Ter zitting heeft de Heffingsambtenaar daar, zakelijk weergegeven, het volgende aan toegevoegd:| Mijns inziens vertegenwoordigt het verkoopcijfer van de onroerende zaak de waarde als bedoeld in artikel 17, lid 2, van de Wet WOZ het beste, met dien verstande dat dit verkoopcijfer geïndexeerd dient te worden. Ik verwijs naar de (geïndexeerde) verkoopcijfers van de referentiepanden om aannemelijk te maken dat het verkoopcijfer van de onroerende zaak in de pas loopt met de verkoopcijfers van vergelijkbare woningen.|3.6.|Belanghebbende concludeert tot vernietiging van de uitspraak van de Rechtbank en van de uitspraken van de Heffingsambtenaar, tot vaststelling van de waarde van de onroerende zaak per de waardepeildatum 1 januari 2015 op € 330.000 en tot dienovereenkomstige vermindering van de aanslag. De Inspecteur concludeert eveneens tot vernietiging van de uitspraak van de Rechtbank en van de uitspraken op bezwaar, met dien verstande dat, zijns inziens, de waarde van de onroerende zaak per de waardepeildatum 1 januari 2015 vastgesteld dient te worden op € 367.000.|4|Gronden|Vooraf en ambtshalve|4.1.|Het Hof stelt voorop dat de beschikking en de aanslag aan de echtgenote van belanghebbende zijn opgelegd. Op grond van artikel 27h, lid 1, van de Algemene wet inzake rijksbelastingen (hierna: AWR), artikel 26a, lid 2, van de AWR juncto artikel 30, lid 1, van de Wet WOZ is belanghebbende, als mede-eigenaar van de onroerende zaak, bevoegd om hoger beroep in te stellen tegen de uitspraak van de Rechtbank.|Ten aanzien van het geschil|4.2.|Op grond van artikel 17, lid 2, van de Wet WOZ, moet de waarde van een onroerende zaak worden bepaald op de waarde, die op de waardepeildatum aan de onroerende zaak dient te worden toegekend, indien de volle en onbezwaarde eigendom daarvan zou kunnen worden overgedragen en de verkrijger de zaak in de staat waarin die zich bevindt, onmiddellijk en in volle omvang in gebruik zou kunnen nemen. Met dien verstande dat in de onderhavige procedure, ter zake van het jaar 2016, de waardepeildatum 1 januari 2015 bedraagt.|4.3.|De Heffingsambtenaar, op wie de bewijslast rust van de juistheid van de in geschil zijnde waarde van de onroerende zaak, verdedigt in hoger beroep een waarde van € 367.000. Ter onderbouwing van deze waarde verwijst de Heffingsambtenaar naar het verkoopcijfer van de onroerende zaak. De Heffingsambtenaar betoogt dat dit verkoopcijfer in de pas loopt met de verkoopcijfers van omstreeks deze datum verkochte, met de onroerende zaak vergelijkbare, woningen. Ter onderbouwing van laatstgenoemde stelling verwijst de Heffingsambtenaar naar het taxatierapport.|4.4.|Belanghebbende heeft gemotiveerd betoogd dat de door de Heffingsambtenaar in hoger beroep verdedigde waarde te hoog is. Belanghebbende heeft in dit kader aangevoerd dat de ter zake van de aankoop van de onroerende zaak overeengekomen koopsom van € 360.000, ook na indexatie, niet gelijkgesteld kan worden met de waarde van de onroerende zaak als bedoeld in artikel 17, lid 2, van de Wet WOZ. Belanghebbende staat toepassing van het “gestandaardiseerde systeem van waardering en de beoordeling van de daaruit voortvloeiende resultaten” voor, met dien verstande dat hierbij rekening gehouden dient te worden met de juiste objectkenmerken van de onroerende zaak.|4.5.|Het Hof stelt voorop dat uit het arrest Hoge Raad 29 november 2000, nr. 35.797, ECLI:NL:HR:2000:AA8610 volgt dat bij onroerende zaken die rondom de waardepeildatum zijn verkocht in de regel ervan uitgegaan dient te worden dat de verkoopprijs overeenkomt met de waarde als bedoeld in artikel 17, lid 2, van de Wet WOZ, zulks tenzij de partij die zich daarop beroept feiten en omstandigheden stelt en aannemelijk maakt waaruit volgt dat de koopsom niet die waarde weergeeft.|4.6.|In de onderhavige zaak rust de bewijslast ter zake, derhalve, op belanghebbende.|4.7.|Belanghebbende heeft in dit kader aangevoerd dat voor het vaststellen van de waarde van een onroerende zaak als bedoeld in artikel 17, lid 2, van de Wet WOZ niet aangesloten kan worden bij het eigen verkoopcijfer indien deze prijs zonder tussenkomst van een professionele bijstandsverlener op het gebied van vastgoedtransacties – waarvan in het onderhavige geval sprake is – tot stand is gekomen. Voorts heeft belanghebbende betoogd dat de prijsbepaling geruime tijd voor de ondertekening van het voorlopige koopcontract respectievelijk de levering van de onroerende zaak heeft plaatsgevonden en dat hij bij deze prijsbepaling – als gevolg van onjuiste informatie in de verkoopbrochure – is uitgegaan van onjuiste objectkenmerken van de onroerende zaak en voorts geen rekening heeft gehouden met de slechte afwatering van de dakopbouw.|4.8.|Het Hof stelt voorop dat de waarde als bedoeld in artikel 17, lid 2, van de Wet WOZ naar de bedoeling van de wetgever is ""de prijs welke door de meestbiedende koper besteed zou worden bij aanbieding ten verkoop op de voor de zaak meest geschikte wijze na de beste voorbereiding"" (Kamerstukken II 1993/94, 22 885, nr. 36, blz. 44). De wetgever heeft derhalve voor de invulling van het waardebegrip als bedoeld in artikel 17, lid 2, van de Wet WOZ aansluiting gezocht bij de prijsbepaling op de vrije markt door de meestbiedende koper. De wetgever heeft hierbij niet het voorbehoud gemaakt dat er uitsluitend gesproken kan worden van een “meestbiedende koper” in voornoemde zin indien een consument wordt bijgestaan door een professionele bijstandsverlener op het gebied van vastgoedtransacties. Aangezien ook uit de jurisprudentie niet een dergelijke concretisering van dit begrip valt af te leiden, faalt derhalve belanghebbendes stelling dat het verkoopcijfer van de onroerende zaak niet gebruikt mag voor het vaststellen van de waarde van de onroerende zaak als bedoeld in artikel 17, lid 2, van de Wet WOZ omdat deze prijs niet is bepaald door een professionele partij.|4.9.|Voor zover belanghebbende bedoeld heeft de redelijkheid en billijkheid van de wet ter discussie te stellen, merkt het Hof op zich hier niet over uit te kunnen laten, nu het Hof ingevolge het bepaalde in artikel 11 van de Wet houdende algemeene bepalingen der wetgeving van het Koningrijk (Stb. 1822, 10 en Stb. 1829, 28) volgens de wet recht moet spreken en in geen geval de innerlijke waarde of billijkheid van de wet mag beoordelen.|4.10.|Met betrekking tot belanghebbendes stelling dat het eigen verkoopcijfer de waarde in het economische verkeer van de onroerende zaak overstijgt – aangezien hij deze prijs heeft bepaald voordat hij op de hoogte was van het feit dat de onroerende zaak een kleiner woonoppervlakte had dan de verkoopmakelaar hem had voorgehouden en van het feit dat de dakopbouw een slechte afwatering heeft – overweegt het Hof als volgt.|4.11.|Belanghebbende heeft ter zitting bij het Hof – evenals ter zitting bij de Rechtbank – verklaard dat hij, voorafgaande aan het sluiten van de verkoopovereenkomst, wist dat de objectkenmerken zoals de verkoopmakelaar deze hem had voorgehouden onjuist waren, doch dat deze omstandigheid niet tot een aanpassing van het bedrag dat hij op de onroerende zaak wilde bieden, heeft geleid. Gelet op deze verklaring acht het Hof aannemelijk dat belanghebbende tot de conclusie is gekomen dat hij, ondanks een kleiner woonoppervlakte, de onroerende zaak € 360.000 – het bedrag waarvoor belanghebbende de onroerende zaak heeft gekocht – waard vond. Belanghebbendes stelling dat deze omstandigheid aangemerkt dient te worden als een bijzondere omstandigheid op grond waarvan het eigen verkoopcijfer niet gebruikt mag worden, faalt derhalve.|4.12.|Voorts leidt ook de omstandigheid dat belanghebbende geen bouwkundig onderzoek heeft uitgevoerd en derhalve op het moment van aankoop van de onroerende zaak nog niet op de hoogte was van de slechte afwatering van de dakopbouw niet tot verwerping van het eigen verkoopcijfer van de onroerende zaak. Naar het oordeel van het Hof leidt deze omstandigheid niet tot de conclusie dat het eigen verkoopcijfer buiten beschouwing gelaten dient te worden bij het vaststellen van de WOZ-waarde van de onroerende zaak, aangezien voor gebruik van dit verkoopcijfer niet vereist is dat er een bouwkundig onderzoek is uitgevoerd. Voorts dient deze omstandigheid voor rekening en risico van belanghebbende te blijven.|4.13.|Met betrekking tot belanghebbendes stelling dat de prijsbepaling geruime tijd voor ondertekening van het (voorlopige) koopcontract respectievelijk levering van de onroerende zaak heeft plaatsgevonden en derhalve niet de waarde als bedoeld in artikel 17, lid 2, van de Wet WOZ op het moment van levering kan vertegenwoordigen, stelt het Hof voorop dat het het vaststellen van de prijs waarvoor een onroerende zaak overgedragen zal worden normaliter plaatsvindt voordat het voorlopige koopcontract wordt getekend. Belanghebbende heeft onvoldoende gesteld om aannemelijk te maken dat in zijn situatie sprake is van een dermate groot tijdsverloop tussen het moment waarop de prijsbepaling heeft plaatsgevonden en het moment waarop het (voorlopige) koopcontract is getekend dat er sprake is van een omstandigheid in de zin van het arrest Hoge Raad 29 november 2000, nr. 35.797, ECLI:NL:HR:2000:AA8610 (zie onderdeel 4.5) waaruit volgt dat de overeengekomen koopsom niet de waarde als bedoeld in artikel 17, lid 2, van de Wet WOZ weergeeft.|4.14.|Aangezien het Hof ook overigens niet is gebleken dat het eigen verkoopcijfer niet met inachtneming van de ficties van artikel 17 van de Wet WOZ tot stand is gekomen, is het Hof van oordeel dat de Heffingsambtenaar het verkoopcijfer mocht gebruiken voor het bepalen van de waarde van de onroerende zaak en dit cijfer maatgevend mocht achten voor de waardevaststelling. Vervolgens komt de vraag aan de orde of, en zo ja, in welke mate, deze verkoopprijs geïndexeerd dient te worden naar de waardepeildatum 1 januari 2015.|4.15.|Uit het arrest Hoge Raad 29 januari 2016, nr. 14/04882, ECLI:NL:HR:2016:113 volgt dat het eigen verkoopcijfer geïndexeerd dient te worden aangezien meer dan drie maanden zijn verstreken tussen de datum waarop de (voorlopige) koopovereenkomst is gesloten (7 maart 2014) en de waardepeildatum 1 januari 2015.|4.16.|De Heffingsambtenaar verwijst ter onderbouwing van het door hem gehanteerde indexatiepercentage van 2,1 naar hetgeen op de site www.woningindexcalculator.nl omtrent de prijsontwikkeling van, in de regio Noord-Brabant gelegen, woningen is opgenomen. Naar het oordeel van het Hof heeft de Heffingsambtenaar, mede gelet op het feit dat belanghebbende dit percentage zonder nadere onderbouwing heeft betwist, met verwijzing naar voornoemde site aannemelijk gemaakt dat de waarde van met de onroerende zaak vergelijkbare woningen in de periode tussen 7 maart 2014 en 1 januari 2015 met voornoemd percentage is gestegen.|4.17.|Naar het oordeel van het Hof heeft de Heffingsambtenaar derhalve door verwijzing naar het geïndexeerde verkoopcijfer aannemelijk gemaakt dat de door hem in hoger beroep verdedigde waarde van € 367.000 niet te hoog is. Het Hof komt, gelet op het voorgaande, niet toe aan toetsing van de vraag of de in het taxatierapport opgenomen referentiepanden voldoende vergelijkbaar zijn met de onroerende zaak en of bij de taxatie van de onroerende zaak voldoende rekening is gehouden met de verschillen tussen de onroerende zaak en de referentiepanden.|4.18.|Aangezien de door de Heffingsambtenaar in hoger beroep verdedigde waarde lager is dan de bij beschikking vastgestelde waarde zal het Hof het hoger beroep gegrond verklaren.|Slotsom|4.19.|De slotsom is dat het hoger beroep gegrond is. De uitspraak van de Rechtbank dient te worden vernietigd. Het Hof zal het beroep gegrond verklaren, de uitspraken van de Heffingsambtenaar vernietigen, de waarde van de onroerende zaak per de waardepeildatum 1 januari 2015 vaststellen op € 367.000 en de aanslag dienovereenkomstig verminderen.|Ten aanzien van het griffierecht|4.20.|Nu de uitspraak van de Rechtbank wordt vernietigd, dient de Heffingsambtenaar aan belanghebbende het door hem ter zake van de behandeling van het beroep bij de Rechtbank en het hoger beroep bij het Hof betaalde griffierecht ten bedrage van € 46 respectievelijk                   € 124 te vergoeden.|Ten aanzien van de proceskosten|4.21.|Nu het door belanghebbende ingestelde hoger beroep gegrond is, acht het Hof termen aanwezig de Heffingsambtenaar te veroordelen tot betaling van een tegemoetkoming in de kosten, die belanghebbende in verband met de behandeling van het beroep bij de Rechtbank en het hoger beroep bij het Hof redelijkerwijs heeft moeten maken.|4.22.|Het Hof stelt deze tegemoetkoming, mede gelet op het bepaalde in het Besluit proceskosten bestuursrecht (hierna: Besluit), op een bedrag aan reiskosten openbaar vervoer van belanghebbende voor het bijwonen van de zitting van de Rechtbank respectievelijk het Hof van telkens € 17,44 retour, is, in totaal, € 34,88.|4.23.|Gesteld noch gebleken is dat belanghebbende overige voor vergoeding in aanmerking komende kosten als bedoeld in artikel 1 van het Besluit heeft gemaakt.|5|Beslissing|Het Hof:|verklaart|het hoger beroep gegrond;|vernietigt|de uitspraak van de Rechtbank;|verklaart|het tegen de uitspraken van de Heffingsambtenaar bij de Rechtbank ingestelde beroep gegrond;|vernietigt|de uitspraken van de Heffingsambtenaar;|stelt|de waarde van de onroerende zaak per de waardepeildatum 1 januari 2015, voor het belastingjaar 2016, vast op € 367.000;|vermindert|de aanslag dienovereenkomstig;|gelast|dat de Heffingsambtenaar aan belanghebbende het door deze ter zake van de behandeling van het beroep bij de Rechtbank en het hoger beroep bij het Hof betaalde griffierecht ten bedrage van, in totaal, € 170 vergoedt; en|veroordeelt|de Heffingsambtenaar in de kosten van het geding bij de Rechtbank en het geding bij het Hof aan de zijde van belanghebbende, vastgesteld op, in totaal,              € 34,88.|Aldus gedaan op 21 juni 2018 door L.B.M. Klein Tank, lid van voormelde Kamer, in tegenwoordigheid van J.M.A. Beckers, griffier. De beslissing is op die datum ter openbare zitting uitgesproken en afschriften van de uitspraak zijn op die datum aangetekend aan partijen verzonden.|Het aanwenden van een rechtsmiddel:|Tegen deze uitspraak kunnen beide partijen binnen zes weken na de verzenddatum beroep in cassatie instellen bij de Hoge Raad der Nederlanden (Belastingkamer), Postbus 20303, 2500 EH ’s-Gravenhage. Daarbij moet het volgende in acht worden genomen.|Bij het beroepschrift wordt een afschrift van deze uitspraak overgelegd.|Het beroepschrift moet ondertekend zijn en ten minste het volgende vermelden:|de naam en het adres van de indiener;|een dagtekening;|een omschrijving van de uitspraak waartegen het beroep in cassatie is gericht;|e gronden van het beroep in cassatie.|Voor het instellen van beroep in cassatie is griffierecht verschuldigd. Na het instellen van beroep in cassatie ontvangt de indiener een nota griffierecht van de griffier van de Hoge Raad.|In het cassatieberoepschrift kan de Hoge Raad verzocht worden om de wederpartij te veroordelen in de proceskosten."
ECLI:NL:RBNHO:2019:5460,none,Uitspraak,6661108 \ CV FORM  18-1247,Civiel recht,Rechtbank Noord-Holland,2019-07-03 00:00:00,none,Eerste aanleg - enkelvoudig|Beschikking,Haarlem,none,Raad voor de Rechtspraak,2019-06-25 00:00:00,2019-07-10 18:00:01,"Luchtvaartzaak (EPGV). Geen doorwerking; buitengewone omstandigheid op vierde, tweede en eerste voorafgaande vlucht niet aangetoond.","RECHTBANK NOORD-HOLLAND|Handel, Kanton en Insolventie|locatie Haarlem|Zaaknr./rolnr.: 6661108 \ CV FORM  18-1247|Uitspraakdatum: 3 juli 2019|Beschikking in de zaak van:|1|[passagier sub 1]|pro se en in hoedanigheid van wettelijk vertegenwoordiger van haar minderjarige kind|2. [passagier sub 2]|beiden wonende te [woonplaats]|verzoekende partij|verder te noemen: de passagiers|gemachtigde: mr. R.A. Bos|tegen|de rechtspersoon naar buitenlands recht|Easyjet Airline Company Limited|gevestigd te Luton|verwerende partij|verder te noemen: Easyjet|gemachtigde: mr. J.W.A. Lameijer|1|Het procesverloop|Dit verloop blijkt uit:|het vorderingsformulier (formulier A), ingekomen ter griffie op 19 februari 2018;|het antwoordformulier (formulier C), ingekomen ter griffie op 20 juli 2018;|de akte reactie op het verweer aan de zijde van de passagiers, ingekomen ter griffie op 2 januari 2019;|de reactie aan de zijde van Easyjet, ingekomen ter griffie op 5 maart 2019.|2|De feiten|2.1.|De passagiers hebben met Easyjet een vervoersovereenkomst gesloten op grond waarvan Easyjet de passagiers diende te vervoeren van Marco Polo Airport (Italië) naar Amsterdam Schiphol Airport op 17 oktober 2017 met vlucht EZY3331 met als geplande aankomsttijd 21:05 uur.|2.2.|De vlucht is vertraagd uitgevoerd. De passagiers zijn met een vertraging van 5 uur en 16 minuten later dan oorspronkelijk gepland op de eindbestemming te Amsterdam aangekomen.|2.3.|De passagiers hebben compensatie van Easyjet gevorderd in verband met voornoemde vertraging.|2.4.|Easyjet heeft geweigerd tot betaling over te gaan.|2.5.|De passagier sub 1 is door de kantonrechter gemachtigd de onderhavige procedure namens haar minderjarige kind (passagier sub 2) te voeren.|3|Het verzoek en het verweer|3.1.|De passagiers verzoeken Easyjet te veroordelen tot betaling van:|- € 545,00, vermeerderd met de wettelijke rente vanaf 17 oktober 2017 tot aan de dag der algehele voldoening;|- € 181,50 aan buitengerechtelijke incassokosten en de proceskosten, vermeerderd met de wettelijke rente vanaf 17 oktober 2017 tot aan de dag van algehele voldoening.|3.2.|De passagiers baseren hun vordering op de Verordening (EG) nr. 261/2004 van het Europees Parlement en de Raad van 11 februari 2004 tot vaststelling van gemeenschappelijke regels inzake compensatie en bijstand aan luchtreizigers bij instapweigering en annulering of langdurige vertraging van vluchten en tot intrekking van de verordening (EEG) nr. 295/91 (hierna: de Verordening) en de daarop betrekking hebbende rechtspraak van het Europese Hof van Justitie van de Europese Unie (hierna: het Hof).|3.3.|De passagiers stellen dat Easyjet vanwege de vertraging van de vlucht gehouden is hen te compenseren conform artikel 7 van de Verordening tot een bedrag van € 250,00 per passagier. Voorts stellen de passagiers dat Easyjet gehouden is tot vergoeding van de additionele kosten tot een bedrag van € 45,00 die de passagiers hebben gemaakt in verband met de vertraging van de vlucht. Daarnaast maken de passagiers aanspraak op betaling door Easyjet van de buitengerechtelijke kosten en de wettelijke rente.|3.4.|Easyjet betwist de vordering. Op haar verweer wordt - voor zover relevant - bij de beoordeling van het geschil ingegaan.|4|De beoordeling|4.1.|De kantonrechter stelt ambtshalve vast dat de Nederlandse rechter in deze zaak bevoegd is om van de vordering kennis te nemen.|4.2.|Vast staat dat de passagiers met een vertraging van meer dan drie uur zijn aangekomen op de eindbestemming te Amsterdam, zodat Easyjet op grond van de Verordening in beginsel gehouden is de compensatie als bedoeld in de Verordening te voldoen. Dit is anders indien Easyjet kan aantonen dat de vertraging het gevolg is van buitengewone omstandigheden als bedoeld in artikel 5 lid 3 van de Verordening.|4.3.|In de punten 14 en 15 van de considerans van de Verordening staat dat omstandigheden als bedoeld in artikel 5 lid 3 van de Verordening zich onder meer kunnen voordoen in geval van weersomstandigheden die de uitvoering van de vlucht in kwestie verhinderen en wanneer een besluit van de luchtverkeersleiding voor een specifiek toestel op een specifieke dag een langdurige vertraging, een vertraging van een nacht of de annulering van één of meer vluchten van dat vliegtuig veroorzaakt.|4.4.|Easyjet voert het volgende aan. De vertraging van de vlucht is het gevolg van weersomstandigheden (mist) op de luchthaven Marco Polo te Venetië en restricties opgelegd door de luchtverkeersleiding vanwege het weer. Volgens Easyjet heeft dit ertoe geleid dat de vier vluchten die voorafgaand aan de onderhavige vlucht met hetzelfde toestel (G-EZWU) werden uitgevoerd, zijn vertraagd. Dit waren de vluchten EZY8603, EZY3362, EZY3389 en EZY3390, aldus Easyjet. Van de vluchten EZY3362, EZY3389 en EZY3390 heeft Easyjet de “actual flight info” overgelegd. Hieruit blijkt volgens Easyjet dat vlucht EZY3362 niet op tijd kon vertrekken en dat de oorzaak met de code “LIAC” is aangeduid, hetgeen staat voor “late inbound aircraft”. Dit werd volgens Easyjet veroorzaakt doordat vlucht EZY8603 te laat was vanwege luchtverkeersrestricties door het weer, aangeduid als WX. Uit de “actual flight info” die Easyjet als productie 4 en 5 heeft overgelegd, blijkt volgens Easyjet dat de vluchten EZY3389 en EZY3390 ook zijn vertraagd door een ‘late inbound flight’ ten gevolge van het weer. De vertraging van vlucht EZY3390 is volgens Easyjet opgelopen tot 5 uur en 46 minuten en de verwachte aankomsttijd van deze vlucht werd hierdoor geschat op 21:51 uur. Uiteindelijk is deze vlucht om 22:01 uur gearriveerd op Marco Polo Airport, terwijl vlucht EZY3331 om 19:05 uur gepland stond te vertrekken. Easyjet voert aan dat de weersomstandigheden en de daardoor ingegeven luchtverkeersrestricties buitengewone omstandigheden zijn in de zin van de Verordening. Voorts voert Easyjet aan dat zij alle redelijke maatregelen heeft genomen om de vertraging te voorkomen. Easyjet meent dat zij daarom niet gehouden is tot betaling van compensatie.|4.5.|De kantonrechter oordeelt als volgt. De passagiers hebben niet betwist dat voorafgaand aan de onderhavige vlucht achtereenvolgens de vluchten EZY8603, EZY3362, EZY3389 en als laatste EZY3390 zijn uitgevoerd met hetzelfde toestel dat oorspronkelijk ook de onderhavige vlucht zou uitvoeren, te weten het toestel G-EZWU. Voor zover Easyjet zich beroept op (doorwerking van) weersomstandigheden, oordeelt de kantonrechter dat Easyjet onvoldoende heeft aangetoond dat er sprake was van weersomstandigheden (dichte mist op de luchthaven in Venetië) die er op zichzelf toe hebben geleid dat de uitvoering van de vlucht in kwestie en/of van de daaraan voorafgaande vluchten werd verhinderd. Uit het verweer van Easyjet volgt immers dat er ondanks de slechte weersomstandigheden nog wel vliegverkeer mogelijk was van en naar de luchthaven van Marco Polo.|4.6.|Easyjet heeft voorts een beroep gedaan op overweging 15 van de considerans van de Verordening. Uit de vluchtinformatie van vlucht EZY3362 blijkt volgens Easyjet dat vlucht EZY8603 is vertraagd door luchtverkeersleidingsrestricties vanwege het weer. Easyjet heeft dit echter niet onderbouwd met documenten afkomstig van de Italiaanse luchtverkeersleiding. In de “actual flight info” van vlucht EZY3362 staat bij “delay remarks”: “|LIAC – Due to Ezy8063 diversion due vce wx out of limits # (Lisa)|”. Easyjet heeft ten aanzien van vlucht EZY8603 (de kantonrechter begrijpt: Ezy8063|)|in het geheel geen gegevens verstrekt. Het is aan de luchtvaartmaatschappij om voldoende gegevens en onderbouwing te verstrekken, opdat de kantonrechter een oordeel kan vormen. Nu Easyjet dit heeft nagelaten, is niet komen vast te staan dat een besluit van de luchtverkeersleiding voor het toestel G-EZWU (een langdurige) vertraging heeft veroorzaakt|4.7.|Voorts blijkt uit producties 4 en 5 bij het verweer niet dat de vluchten EZY3389 en EZY3390 zijn vertraagd door een ‘late inbound flight ten gevolge van het weer’, zoals Easyjet heeft aangevoerd. In deze stukken staat bij “delay remarks”: “|LIAC - Due to wx below limits on Ezy9001 sector followed by an ac swap due to elac 2 fault with g-eznc # Lisa|”. Easyjet heeft deze tekst niet toegelicht. Onduidelijk is voorts welke rol de vertraging van vlucht “Ezy9001” heeft gespeeld. Van deze vlucht heeft Easyjet evenmin informatie verstrekt.|4.8.|Gelet op het voorgaande wordt het beroep door Easyjet op (doorwerking van) buitengewone omstandigheden verworpen. De kantonrechter komt daarom niet toe aan de beantwoording van de vraag of Easyjet voldoende redelijke maatregelen heeft genomen om de vertraging te voorkomen. Nu Easyjet voor het overige geen verweer heeft gevoerd, zal de vordering tot betaling van compensatie, gelet op de duur van de vertraging van de vlucht worden toegewezen.|4.9.|Anders dan Easyjet is de kantonrechter van oordeel dat de gevorderde wettelijke rente over de compensatie toewijsbaar is vanaf de datum van de vlucht. Het betreft hier een vordering tot vergoeding van forfaitair berekende schade, zodat deze schade gelet op artikel 6:83 sub b Burgerlijk Wetboek terstond opeisbaar is. Het verzuim treedt dus zonder ingebrekestelling in op het moment dat de schade geacht wordt te zijn geleden. Gelet hierop zal de wettelijke rente over de compensatie worden toegewezen zoals gevorderd vanaf 17 oktober 2017.|4.10.|Ten aanzien van de gevorderde additionele kosten ad € 45,00 heeft Easyjet geen verweer gevoerd. Deze kosten zullen daarom eveneens worden toegewezen. In de brief van 27 november 2017 die is overgelegd als productie 4 bij het A-formulier en als ingebrekestelling kan worden beschouwd, wordt Easyjet gesommeerd binnen 30 werkdagen na de datum van deze brief te betalen. Derhalve is de gevorderde wettelijke rente over het bedrag van € 45,00 toewijsbaar vanaf 30 werkdagen na 27 november 2017, nu een eerdere verzuimdatum is gesteld noch gebleken.|4.11.|De passagiers hebben een bedrag aan buitengerechtelijke incassokosten gevorderd. Nu de onderhavige vordering geen betrekking heeft op één van de situaties waarin het Besluit vergoeding voor buitengerechtelijke incassokosten van toepassing is, zal de kantonrechter de vraag of buitengerechtelijke incassokosten verschuldigd zijn toetsen aan de eisen zoals deze zijn geformuleerd in het rapport Voorwerk II. De gevorderde vergoeding voor buitengerechtelijke kosten (en de daarover gevorderde rente) wordt afgewezen, omdat niet is gesteld of gebleken dat kosten zijn gemaakt dan wel (voldoende) werkzaamheden zijn verricht anders dan die ter voorbereiding van de gedingstukken en ter instructie van de zaak, waarvoor de artikelen 237 tot en met 240 Wetboek van Burgerlijke Rechtsvordering een vergoeding plegen in te sluiten.|4.12.|De proceskosten komen voor rekening van Easyjet, omdat zij ongelijk krijgt. De gevorderde rente over de toe te wijzen proceskosten is niet toewijsbaar met ingang van 17 oktober 2017, omdat Easyjet ten aanzien van deze kosten dan nog niet in verzuim is, zodat aan de eisen van art. 6:119 BW niet is voldaan. De gevorderde rente is toewijsbaar met ingang van de datum gelegen 14 dagen na betekening van deze beschikking.|4.13.|Op verzoek van de passagiers zal een certificaat betreffende een beslissing in de Europese procedure voor geringe vorderingen of een gerechtelijke schikking aan deze beschikking worden gehecht.|5|De beslissing|De kantonrechter:|5.1.|veroordeelt Easyjet tot betaling aan de passagiers van € 545,00 te vermeerderen met de wettelijke rente over € 500,00 vanaf 17 oktober 2017 tot aan de dag van de algehele voldoening en te vermeerderen met de wettelijke rente over € 45,00 vanaf 30 werkdagen na 27 november 2017 tot aan de dag van de algehele voldoening;|5.2.|veroordeelt Easyjet tot betaling van de proceskosten die aan de kant van de passagiers tot en met vandaag worden begroot op € 226,00 aan griffierecht en € 240,00 aan salaris gemachtigde, vermeerderd met de wettelijke rente over deze bedragen vanaf de datum gelegen 14 dagen na betekening van deze beschikking tot aan de dag van de algehele voldoening;|5.3.|wijst het meer of anders verzochte af.|Deze beschikking is gewezen door mr. J. Candido, kantonrechter, en op bovengenoemde datum in het openbaar uitgesproken in aanwezigheid van de griffier.|De griffier								De kantonrechter|Tegen deze beschikking staat geen hoger beroep open"
ECLI:NL:RBROT:2010:BN0028,none,Uitspraak,353187 / HA RK 10-81,Strafrecht,Rechtbank Rotterdam,2010-07-02 00:00:00,none,Eerste aanleg - meervoudig,none,none,Raad voor de Rechtspraak,2013-04-05 00:00:00,2015-11-11 12:20:44,"Verzoek tot wraking van politierechter afgewezen. De volgorde van onderwerpen, waarin de rechter verzoeker ter zitting heeft ondervraagd en (het moment van) de door de rechter ter zitting gestelde vragen naar het geestelijk welbevinden van verzoeker vormen geen zwaarwegende aanwijzing voor vooringenomenheid van de rechter. Het door de rechter - na een verwijzing door verzoeker naar de Bijbel - in de hand nemen van het Wetboek van Strafrecht en meedelen dat hij heeft te oordelen op basis van de wet, lijkt enigszins onhandig, maar vormt evenmin een zwaarwegende aanwijzing voor vooringenomenheid.","beschikking|RECHTBANK ROTTERDAM|Meervoudige kamer voor wrakingszaken|Uitspraak: 2 juli 2010|Zaaknummer: 353187|Rekestnummer: HA RK 10-81|Parketnummer: 10/642473-09|Beslissing van de meervoudige kamer op het verzoek van:|[naam verzoeker],|wonende te [adres],|verzoeker,|advocaat mr. M.B. Braanker,|strekkende tot wraking van mr. [naam rechter], rechter in de rechtbank Rotterdam, sector strafrecht (hierna: de rechter).|1. Het procesverloop en de processtukken|Ter zitting van de politierechter in deze rechtbank van 20 april 2010 is door de rechter in hoedanigheid van politierechter behandeld de tegen verzoeker als verdachte aanhangig gemaakte strafzaak met opgemeld parketnummer.|Bij gelegenheid van die behandeling heeft de raadsvrouw van verzoeker de rechter gewraakt.|De wrakingskamer heeft kennis genomen van het dossier van de hiervoor omschreven strafzaak, waarin zich onder meer bevindt het proces-verbaal van de hiervoor bedoelde zitting.|Verzoeker, zijn advocaat, de rechter, alsmede de officier van justitie zijn verwittigd van de datum waarop het wrakingsverzoek zou worden behandeld en zijn voor de zitting uitgenodigd. Op verzoek van de advocaat en met instemming van de rechter en de officier van justitie is de aanvankelijk bepaalde zittingsdatum van 20 mei 2010 uitgesteld en nader bepaald op 25 juni 2010.|De rechter is in de gelegenheid gesteld voorafgaande aan de zitting schriftelijk te reageren.  De rechter heeft van die gelegenheid geen gebruik gemaakt.|Ter zitting van 25 juni 2010, alwaar de gedane wraking is behandeld, zijn verschenen: verzoeker, zijn advocaat, de rechter, alsmede de officier van justitie mr. C.J.A. van der Maas. Zij hebben allen hun standpunt (nader) toegelicht, waarbij de rechter en de advocaat van verzoeker pleitaantekeningen hebben overgelegd en voorgedragen.|Behalve de hiervoor genoemde stukken heeft de wrakingskamer voorts nog kennis genomen van het fax-bericht van de advocaat van verzoeker, gedateerd 23 juni 2010.|2. Het verzoek en het verweer daartegen|2.1|Ter adstructie van het wrakingsverzoek heeft verzoeker het volgende aangevoerd - verkort en zakelijk weergegeven - :|2.1.1|Bij verzoeker is de objectief gerechtvaardigde vrees ontstaan dat bij de rechter sprake is van een vooringenomenheid in die zin, dat de rechter zich al een oordeel had gevormd over de persoon van verzoeker en/of het hem voorgelegde feitencomplex. Deze vrees is ontstaan op basis van de volgende feiten en omstandigheden, elk 'an sich', maar elkaar tevens versterkend in onderlinge samenhang bezien:|2.1.2|De rechter heeft voorafgaande aan het verhoor van verzoeker ten aanzien van de hem tenlaste gelegde feiten eerst willen spreken over de persoonlijke omstandigheden van verzoeker. De rechter heeft daarbij aangegeven niet al te veel of te diep/uitvoerig stil te willen staan bij de geloofsovertuiging van verzoeker. In de bevraging van verzoeker werd hem vervolgens door de rechter weinig ruimte gegeven om zijn geloofsovertuiging uit te leggen. Verzoeker heeft daarbij erkend dat zijn uitspraak over Hitler niet correct was en heeft verklaard dat die uitspraak door hem was gedaan in boosheid.|2.1.3|De rechter heeft verzoeker gevraagd hem te verzekeren dat er geen sprake was van mentale problemen in psychische zin. Op de vraag van de advocaat van verzoeker naar het waarom van deze vraag, antwoordde de rechter dat hij de uitspraken die verdachte had gedaan ook vaak gehoord had in zaken van psychiatrische patiënten.|2.1.4|De rechter heeft onvoldoende oog gehouden voor hetgeen als geloofsovertuiging bij mensen kan leven en dat is juist essentieel bij de beoordeling van de strafzaak van verzoeker.|2.2|De rechter heeft niet in de wraking berust.|De rechter bestrijdt deels de feitelijke grondslag van het verzoek en heeft overigens te kennen gegeven dat niet sprake is van een omstandigheid die grond tot wraking van de rechter kan opleveren.|3. De beoordeling|3.1|Wraking is een middel ter verzekering van de onafhankelijkheid en onpartijdigheid van de rechter. Bij de beoordeling van een beroep op het ontbreken van onpartijdigheid van de rechter dient voorop te staan dat een rechter uit hoofde van zijn aanstelling moet worden vermoed onpartijdig te zijn, tenzij zich uitzonderlijke omstandigheden voordoen die zwaarwegende aanwijzingen opleveren voor het oordeel dat een rechter jegens een partij een vooringenomenheid koestert, althans dat de bij deze partij dienaangaande vrees objectief gerechtvaardigd is.|3.2|Aan de door verzoeker aangevoerde omstandigheden valt geen aanwijzing te ontlenen voor het oordeel dat de rechter - subjectief - niet onpartijdig was.|3.3|Te onderzoeken staat vervolgens of de aangevoerde of overigens naar voren gekomen omstandigheden, voor zover aannemelijk geworden, niettemin een zwaarwegende aanwijzing opleveren voor het oordeel dat de - beweerdelijk - bij verzoeker bestaande vrees dat de rechter jegens verzoeker een vooringenomenheid koestert - objectief - gerechtvaardigd is.|3.4|Verzoeker is door de officier van justitie gedagvaard om op 20 april 2010 als verdachte te verschijnen ter zitting van de politierechter teneinde terecht te staan ter zake van de verdenking dat hij - kort samengevat - op of omstreeks 4 januari 2009 te Rotterdam in het openbaar heeft aangezet tot haat tegen Joden wegens hun ras, althans die bevolkingsgroep opzettelijk heeft beledigd, door middel van foto's en teksten met voor die bevolkingsgroep beledigende teksten.|3.5|In het hiervoor reeds genoemde proces-verbaal van de terechtzitting van de rechter als politierechter op 20 april 2010 is onder meer het volgende gerelateerd:|"".......|De politierechter merkt op dat hij gelet op het bijzondere karakter van de zaak eerst iets meer zou willen weten over de persoonlijke omstandigheden van de verdachte en vraagt aan de verdachte om daar iets over te vertellen.|Ik heb een vriendin. Ik woon alleen in mijn eigen appartement. Ik werk nu niet. Ik heb een ongeluk gehad. Ik werk normaal gesproken voor de Sociale Dienst. Zij sturen mij dan uit naar verschillende plaatsen om te werken. Ik kom van de Nederlandse Antillen. Ik ben bijna 7 jaar geleden naar Nederland gekomen. Ik ben geheel voor mijzelf naar het centrum van Rotterdam gegaan om te prediken. Ik doe dat niet met een groep of voor een kerkgenootschap of iets dergelijks. Ik predik alleen.|U houdt mij voor dat de politie heeft opgeschreven dat ik op 4 januari 2009 naar het centrum van Rotterdam ben gekomen met borden. Dat klopt. Ik heb gepredikt over de Bijbel en de mensen waren het daar niet mee eens.|Ik ben van de ""Black Hebrews Israelites"" (""Zwarte Hebreeuwse Israëlieten""). Ik heb daar ideeën over. U toont mij een foto (fotobijlage bladzijde 2) uit het dossier met een bord waarop onder andere staat: ""Jewish Rat"". U vraagt mij wat de vertaling is van ""Jewish Rat"". Dat betekent dat ze het land hebben gestolen. U vraagt mij wat er zou staan als je het in het Nederlands vertaalt. ""Joodse Rat"" is een juiste vertaling. Het zijn niet de echte Joden, zij hebben het land gestolen. De echte Joden zijn zwarte mensen.|U toont mij een foto (fotobijlage bladzijde 1) met een bord waarop staat: ""The 12 Lost Tribes of Israel"". U vraagt mij tot welke stam ik behoor.|De verdachte declameert vervolgens uit zijn hoofd op monotone toon en met grote snelheid een groot deel van de opsomming die ook op het bord vermeld staat.|De politierechter stelt hem nogmaals de vraag.|De verdachte verklaart:|Ik ben van de stam van Simeon en het klopt dat Jezus van de stam van Juda was en in dat geval niet blank maar zwart was.|Vervolgens worden de foto's van de betreffende borden nader bekeken.|De politierechter houdt de verdachte voor dat hem door de politie de vraag is gesteld hoe het over komt bij orthodox Joodse mensen als ze ratten worden genoemd.|De verdachte verklaart:|Ik verwijs naar wat de Bijbel zegt. De verdachte wijst daarbij naar een boek dat hij bij zich heeft.|De politierechter legt de verdachte uit dat het de taak van de rechter is om op basis van het wetboek te beoordelen of dit soort uitlatingen strafbaar zijn en dat hij dat niet op basis van de Bijbel kan beoordelen maar op grond van de wet recht moet spreken.|De verdachte verklaart:|Ik begrijp dat. Ik heb het verkeerd gedaan met die borden. Ik vind het wel verkeerd. Een mattie van mij, niet de heer Doer, heeft gezegd dat ik die dingen moet zetten. Hij heeft het zo voor mij gemaakt. Ik heb tegen de politie gezegd dat ik het weg ga halen.|De politierechter deelt mede dat er een beslaglijst deel uitmaakt van het dossier en dat daarop de drie borden die bij de verdachte in beslag zijn genomen staan vermeld. Voorts wordt de verdachte voorgehouden dat hij bij de politie heeft verklaard dat hij de borden terug wil hebben.|De verdachte verklaart:|Ik wil het bord met daarop de orthodoxe meneer niet meer. Ik heb daar veel problemen meegekregen. Die andere borden wil ik ook niet meer.|Op uw vraag of ik afstand doe van de drie borden verklaar ik dat ik de drie borden niet meer terug wil. Ik krijg daar veel problemen mee met jullie. De borden zijn beledigend.|U houdt mijn verklaring bij de politie voor en vraagt mij of het klopt dat ik bij het prediken Hitler aan het 'ophemelen' was zoals ook door de politie is gevraagd. ""No"", ja, daar heb ik het verkeerd gezegd. Ik heb dat gezegd omdat ik boos was. Ik heb gezegd dat het goed was dat Hitler de Joden in concentratiekampen heeft gezet. Ik neem mijn woorden terug omdat ik het in boosheid heb gezegd. Ik moet op mijn woorden letten.|Ten aanzien van een afbeelding van de Kukluxklan (KKK) en een brandend kruis merk ik op dat het de prosecutor is die nog steeds de mensen dood maakt. Het is wickedness, slechtheid.|Dat mensen problemen hebben met die woorden is zeker. Ik heb er problemen mee gekregen.|Ik geloof dit alles nu bijna 2 jaren. Normaal ga ik naar de kerk, maar ik weet nu de waarheid. Ik ben nu wakker dat ik Joods ben.|U vraagt mij of ik dergelijke dingen doe omdat ik misschien last heb van psychische problemen? Ik begrijp/versta het niet. U vraagt mij of ik mentaal in orde ben. Do You mean mentalist affair? De tolk vertaalt het voor mij. Nee, er is bij mij geen sprake van een psychisch probleem.|U houdt mij voor dat ik recht heb op mijn geloof, maar dat het op straat gaan met dit soort borden en met deze teksten ook kan betekenen dat ik niet goed in mijn vel zit. Nee, dat is niet zo. Ik begrijp het wel wat u zegt.|De raadsvrouw interrumpeert:|Als het zo zou zijn dat mijn cliënt psychische problemen heeft, dan had ik het wel aangevoerd. Maar als door de rechtbank geloofsovertuiging als mentale problematiek wordt ervaren dan heeft de hele wereld een probleem en dan zou iedereen voor de rechtbank moeten verschijnen.|De politierechter merkt op dat hij besproken wil hebben of er wel of geen sprake is van psychische problematiek bij de verdachte zodat niet eerst achteraf blijkt dat de verdachte psychisch niet in orde was en getwijfeld had moeten worden aan zijn toerekenings-vatbaarheid.|De raadsvrouw interrumpeert:|Het zijn van een profeet is het voordragen uit de Bijbel. Het is een boek waarin voorspellingen staan.|De politierechter onderbreekt de raadsvrouw en deelt mede dat het niet de bedoeling is om dit punt thans te bepleiten maar dat hij wil voortgaan met het stellen van de vraag of de verdachte welbewust voor zijn standpunten en gedrag kiest vanuit een bepaalde geloofsovertuiging of dat er mogelijk sprake is van psychische problematiek, of misschien een combinatie van beiden. ""Ik begrijp nu van u en van de verdachte dat u zich op het standpunt stelt dat er geen sprake is van psychische problematiek. Dat punt wilde ik helder hebben.""|De raadsvrouw interrumpeert:|Ik wil graag dat de rechtbank wordt voorgelicht over ""The Black Hebrews Israelites"". Ik bespeur enige twijfel in de opvatting van dit feitencomplex en kan het niet anders dan wijten aan gebrek aan inzicht van de rechter over deze geloofsovertuiging. Cliënt geeft aan dat er een uitspraak is geweest over Hitler en beseft dat het schokkend is geweest. Alles op de borden is geloofsovertuiging. U loopt vooruit op de beoordeling van de zaak. U zegt het nog tegen cliënt ""bent u mentaal in orde?"".|De politierechter merkt op dat uit het betoog van de raadsvrouw maar één conclusie getrokken kan worden.|De raadsvrouw deelt mede:|Dat klopt. Ik wraak u.|.......""|3.6|Vooropgesteld moet worden dat de rechter de orde van de zitting bepaalt. Daaronder is begrepen de volgorde van de onderwerpen waarover een verdachte ter zitting wordt ondervraagd. Gewoonlijk wordt ter zitting een verdachte eerst over de hem ten laste gelegde feiten ondervraagd ,waarna het onderzoek plaatsvindt naar zijn persoonlijke omstandigheden. In die zin is de door de rechter ter zitting van 20 april 2010 gehanteerde volgorde van ondervraging te beschouwen als afwijkend van de gebruikelijke volgorde. Die omstandigheid vormt echter geen zwaarwegende aanwijzing voor het oordeel dat de door verzoeker gekoesterde vrees dat de rechter jegens hem een vooringenomenheid koesterde, temeer niet nu de door de rechter voor de door hem gehanteerde volgorde van ondervraging naar het oordeel van de rechtbank niet onbegrijpelijk is.|3.7.|Ingevolge artikel 348 en 350 van het Wetboek van Strafvordering (welke artikelen ingevolge artikel 367 van het Wetboek van Strafvordering van overeenkomstige toepassing zijn in het rechtsgeding voor de politierechter) dient de rechter zich (voorzover hier van belang) op de grondslag van de tenlastelegging en naar aanleiding van het onderzoek ter terechtzitting te beraadslagen of bewezen is dat het feit door verdachte is begaan en zo ja, welk strafbaar feit het bewezen verklaarde volgens de wet oplevert; indien wordt aangenomen dat het feit bewezen en strafbaar is, beraadslaagt de rechter over de strafbaarheid van verdachte en over de oplegging van straf of maatregel.|Ter beantwoording van de vraag of verdachte strafbaar is en welke straf of maatregel zou moeten worden opgelegd, dient de politierechter ter terechtzitting te onderzoeken of er sprake zou kunnen zijn van feiten of omstandigheden die zouden kunnen duiden verminderde toerekeningsvatbaarheid van verdachte, waarmee -indien daar sprake van is - in het voordeel van verdachte rekening mee moet worden gehouden. Bij gebreke van een reclasseringsrapport of andere rapportage omtrent de persoonlijkheid van verdachte heeft de politierechter aan verdachte vragen gesteld naar zijn geestelijk welbevinden.|Uit het proces-verbaal van de zitting blijkt, dat de politierechter aan verdachte heeft uitgelegd waarom hij deze vraag heeft gesteld en blijkt ook dat verdachte de politierechter heeft begrepen.|Gelet op het vorenoverwogene kan aan de omstandigheid dat de politierechter verdachte vragen heeft gesteld over zijn geestelijk welbevinden geen zwaarwegende aanwijzing worden ontleend dat de beweerdelijk bij verzoeker bestaande vrees dat de rechter jegens hem een vooringenomenheid koestert, naar objectieve maatstaven gerechtvaardigd is.|3.8.|Uit voormeld proces-verbaal van de zitting van 20 april 2010 blijkt dat tijdens de behandeling van de aan verzoeker ten lastegelegde feiten, als hem een vraag naar het waarom van zijn handelen wordt gesteld, verzoeker verwijst naar wat de Bijbel  zegt en daarbij wijst naar een boek dat hij bij zich heeft. Niet weersproken is dat op dat moment de rechter het Wetboek van Strafrecht in de hand heeft genomen en heeft gezegd dat hij te oordelen heeft op basis van de wet, atlhans woorden van die strekking heeft gebruikt.|Het komt de wrakingskamer voor, dat de rechter de verdachte wat meer ruimte had moeten geven om zijn verhaal te doen. De handelwijze van de politierechter lijkt enigszins onhandig. Die omstandigheid vormt echter geen zwaarwegende aanwijzing voor het oordeel dat de door verzoeker gekoesterde vrees dat de rechter jegens hem een vooringenomenheid koesterde.|3.9.|De wraking is mitsdien ongegrond. Het verzoek wordt afgewezen.|4. De beslissing|wijst af het verzoek tot wraking van rechter mr. [naam rechter].|Deze beslissing is gegeven op 2 juli 2010 door mr. O.E.M. Leinarts, voorzitter, mr. P.H. Veling en mr. L.A.C. van Nifterick, rechters.|Deze beslissing is door de voorzitter uitgesproken ter openbare terechtzitting in tegenwoordigheid van Faaij, griffier.|Bij afwezigheid van de voorzitter is deze beslissing door de oudste rechter en de griffier ondertekend."
ECLI:NL:RBSGR:2007:BD1164,none,Uitspraak,AWB 07/44727 VRONTN,Bestuursrecht; Vreemdelingenrecht,Rechtbank 's-Gravenhage,2007-12-19 00:00:00,none,Eerste aanleg - enkelvoudig,none,none,Raad voor de Rechtspraak,2013-04-05 00:00:00,2013-04-05 02:43:32,"Ter beoordeling staat of verdere voortzetting van de maatregel van bewaring, gegeven de omstandigheden van het geval, rechtmatig is. De rechtbank is van oordeel dat het belang van verweerder om de vreemdeling in bewaring te houden thans zwaarder dient te wegen dan het belang van de vreemdeling om in vrijheid te worden gesteld. Hierbij is meegewogen dat de vreemdeling aanvankelijk geen medewerking aan het onderzoek naar zijn identiteit en nationaliteit wenste te verlenen. Beroep ongegrond.","Rechtbank 's-Gravenhage|sector bestuursrecht|vreemdelingenkamer, enkelvoudige kamer|__________________________________________________|UITSPRAAK|ingevolge artikel 8:77 Algemene wet bestuursrecht|beroep vrijheidsontnemende maatregel|__________________________________________________|Reg.nr. : AWB 07/44727 VRONTN|Inzake: [de vreemdeling] ook bekend als [...],  V-nummer [nummer], thans verblijvende in het Detentiecentrum [...], hierna te noemen de vreemdeling, gemachtigde mr. M.L. van Riel, advocaat te Hoorn,|tegen: de Staatssecretaris van Justitie, verweerder, gemachtigde drs. [...], ambtenaar ten departemente.|I. PROCESVERLOOP|1. De vreemdeling heeft gesteld te zijn geboren op [datum] 1985 en de Chinese nationaliteit te hebben.|2. Op 28 november 2007 heeft de vreemdeling een beroepschrift ingediend bij de rechtbank. Het beroep is gericht tegen het voortduren van de maatregel van bewaring die verweerder bij besluit van 11 juli 2007 de vreemdeling heeft opgelegd. In het beroepschrift is tevens verzocht om schadevergoeding.|3. De openbare behandeling van dit beroep heeft plaatsgevonden op|17 december 2007. De vreemdeling heeft zich doen vertegenwoordigen door zijn gemachtigde. Verweerder heeft zich doen vertegenwoordigen door zijn gemachtigde.|II. OVERWEGINGEN|1. De rechtbank stelt voorop dat over de rechtmatigheid van de maatregel van bewaring als zodanig reeds is beslist bij uitspraak van deze rechtbank van 30 juli 2007. Voorts is laatstelijk bij uitspraak van 30 oktober 2007 geoordeeld dat het voortduren van de bewaring rechtmatig was. Derhalve staat thans ter beoordeling of verdere voortzetting van de maatregel van bewaring, gegeven de omstandigheden van het geval, rechtmatig is.|2. De vreemdeling heeft het volgende aangevoerd.|Op grond van een belangenafweging dient de bewaring te worden opgeheven. Er zijn slechts drie vertrekgesprekken gevoerd. Verweerder heeft de vreemdeling en de rechtbank onjuist geïnformeerd door thans met stukken te komen over een vertrekgesprek in week 43.|Tijdens de vertrekgesprekken is niet expliciet naar informatie gevraagd die volgens [A] en [B], Persoonsregistratie in China en zicht op uitzetting (Migrantenrecht 2007, 8) (hierna: de publicatie) van belang kan zijn voor het traceren van de vreemdeling in China. Nu verweerder sinds 2 augustus 2007 enkel heeft gerappelleerd en er verder geen enkele relevante uitzettingshandeling is verricht is sprake van onvoldoende voortvarend handelen.|Er is geen sprake van zicht op uitzetting. De vreemdeling verwijst in dit verband naar een uitspraak van deze rechtbank, nevenzittingsplaats Amsterdam van 9 november 2007 (AWB 07/40322) en naar de publicatie, waarin de functionaliteit en de betrouwbaarheid van het Chinese persoonsregistratiesysteem worden gerelativeerd. Nu de vreemdeling volgens de publicatie zijn identiteitskaart heeft moeten inleveren om China te verlaten, hij is doorgehaald in het Hukouboekje en er beperkte mogelijkheden zijn om dat Hukouboekje in te zien, is het uitgesloten dat het onderzoek binnen redelijke termijn tot afgifte van een laissez-passer (lp)  kan leiden.|Gezien het feit dat de vreemdeling meewerkt aan zijn vertrek, geen criminele antecedenten heeft en verweerder informatie opvraagt die juist niet of nauwelijks bijdraagt aan de afgifte van een lp, dient de bewaring na afweging van alle betrokken belangen onrechtmatig te worden geacht.|3. Verweerder heeft de rechtbank schriftelijk inlichtingen verstrekt in zake zijn handelen strekkend tot uitzetting van de vreemdeling uit Nederland.|Ter zitting is namens verweerder het volgende aangevoerd.|Met een kopie van het vertrekgesprek van 19 oktober 2007 is aangetoond dat dat vertrekgesprek daadwerkelijk is gevoerd. De vreemdeling is hierdoor niet in zijn belangen geschaad.|Voorts bestaat zicht op uitzetting binnen een redelijke termijn en handelt verweerder voldoende voortvarend. Daartoe is verwezen naar een uitspraak van de Afdeling bestuursrechtspraak van de Raad van State (AbRS) van 16 april 2007 (JV 2007, 242) en een uitspraak van deze rechtbank, nevenzittingsplaats Rotterdam, van 6 december 2007 (AWB 07/42649).|Uit het Algemeen ambtsbericht China van mei 2006 blijkt dat elke Chinese burger op zijn zestiende levensjaar een identiteitskaart krijgt en op deze wijze is opgenomen in het persoonsregistratiesysteem.|De belangen van verweerder wegen thans zwaarder dan het belang van de vreemdeling.|4. Op grond van hetgeen partijen hebben aangevoerd, is de rechtbank van oordeel dat het voortduren van de onderwerpelijke vrijheidsontnemende maatregel niet onrechtmatig is.|5. Ofschoon het niet zorgvuldig is om het vertrekgesprek d.d. 19 oktober 2007 niet te vermelden in de voortgangsrapportage van 30 november 2007, is de vreemdeling hierdoor niet dermate in zijn belangen geschaad dat dit de bewaring onrechtmatig zou maken. De vreemdeling was immers wel op de hoogte van dat gesprek.|6. Het feit dat verweerder niet expliciet naar gegevens heeft gevraagd, die volgens de publicatie van belang zijn om de vreemdeling te traceren, leidt niet tot het oordeel dat verweerder niet voortvarend heeft gehandeld. Het is primair aan de vreemdeling om met gegevens te komen die behulpzaam kunnen zijn bij het onderzoek naar zijn identiteit en nationaliteit. Verweerder heeft de vreemdeling op 2 augustus 2007 gepresenteerd bij de Chinese autoriteiten en rappelleert maandelijks over de voortgang van dat onderzoek. Voorts hebben onder meer op 19 oktober 2007 en 29 november 2007 vertrekgesprekken plaatsgevonden met de vreemdeling. Gezien het voorgaande kan verweerder geen gebrek aan voortvarendheid worden verweten.|7. Met betrekking tot de stelling dat zicht op uitzetting binnen een redelijke termijn ontbreekt, wordt het volgende overwogen.|Bij uitspraak van 16 april 2007 (LJN: BA3690, JV 2007, 242) heeft de AbRS overwogen dat de enkele omstandigheid dat de Chinese autoriteiten slechts in een gering aantal gevallen reisdocumenten verstrekken, op zichzelf niet betekent dat bij voorbaat moet worden aangenomen dat die autoriteiten ook niet bereid zijn een reisdocument te verstrekken indien de desbetreffende vreemdeling volledige en juiste informatie verstrekt en het door hen te verrichten onderzoek niet frustreert. In die zaak was door verweerder betoogd dat de Chinese autoriteiten over een gedetailleerde persoonsregistratie beschikken. Hierdoor zou het voor de Chinese autoriteiten gemakkelijker zijn om de vreemdeling te traceren naarmate de vreemdeling meer gegevens verstrekt.|Blijkens de uitspraak van deze rechtbank, nevenzittingsplaats Rotterdam d.d. 14 november 2007 (LJN: BB8344) zijn vragen gesteld aan verweerder betreffende het aantal afgegeven lp's door de Chinese autoriteiten. Verweerder heeft daarop, voorzover hier van belang, medegedeeld dat in het jaar 2007 501 lp-aanvragen zijn ingediend en dat er 16 lp's zijn verstrekt, waarvan in 2 gevallen geen documenten aanwezig waren.|Uit deze cijfers volgt niet dat het onmogelijk is voor Chinese vreemdelingen om zonder een identiteitsdocument aan een reisdocument te komen. De vreemdeling heeft deze cijfers weliswaar betwist, maar die betwisting is niet gemotiveerd en wordt daarom gepasseerd.|Verder heeft de vreemdeling niet aannemelijk gemaakt dat er, gelet op hem persoonlijk betreffende concrete feiten en omstandigheden, geen zicht op uitzetting is. De verwijzing naar de publicatie is daartoe onvoldoende. Niet is gebleken dat de vreemdeling China legaal heeft verlaten, waarbij hij volgens de publicatie zijn identiteitskaart had moeten inleveren. Voor zover de vreemdeling zijn identiteitskaart bij vertrek ingeleverd heeft, wordt overwogen dat hij in China over een identiteitsdocument heeft beschikt, waardoor traceren niet onmogelijk lijkt. Gezien het voorgaande kan niet worden gezegd dat geen zicht op uitzetting binnen een redelijke termijn bestaat. Dit geldt temeer nu de ouders van de vreemdeling in China verblijven en de vreemdeling in het vertrekgesprek van 29 november 2007 heeft verklaard dat hij een maand geleden in een brief aan zijn ouders heeft gevraagd of zij hem aan identiteitsdocumenten kunnen helpen.|Gelet op het vorenoverwogene en de duur van de bewaring is de rechtbank van oordeel dat het belang van verweerder om de vreemdeling in bewaring te houden thans zwaarder dient te wegen dan het belang van de vreemdeling om in vrijheid te worden gesteld. Hierbij is meegewogen dat de vreemdeling aanvankelijk geen medewerking aan het onderzoek naar zijn identiteit en nationaliteit wenste te verlenen.|8. Het beroep is derhalve ongegrond. Er is geen grond voor het toekennen van schadevergoeding.|9. Voor een proceskostenveroordeling bestaat geen aanleiding.|III. BESLISSING|De rechtbank 's-Gravenhage|RECHT DOENDE:|1. verklaart het beroep ongegrond;|2. wijst het verzoek om schadevergoeding af.|Aldus gedaan door mr. A.P. Pereira Horta en uitgesproken ter openbare terechtzitting van 19 december 2007, in tegenwoordigheid van de griffier.|RECHTSMIDDEL|Tegen deze uitspraak staat geen rechtsmiddel open."
ECLI:NL:RBDHA:2015:14489,none,Uitspraak,AWB 15/3096,Bestuursrecht; Vreemdelingenrecht,Rechtbank Den Haag,2015-12-08 00:00:00,"Hoger beroep: ECLI:NL:RVS:2016:507, (Gedeeltelijke) vernietiging en zelf afgedaan",Eerste aanleg - enkelvoudig,Amsterdam,none,Raad voor de Rechtspraak,2015-12-15 00:00:00,2016-02-29 13:46:19,"Asiel Afghanistan, Bahaddar, echt bevonden kranten|Eiser heeft aan de onderhavige aanvraag hetzelfde asielrelaas ten grondslag gelegd als aan zijn eerste asielprocedure. De rechtbank stelt vast dat eiser twee complete kranten heeft overgelegd van verschillende data, die door de KMar echt zijn bevonden. De rechtbank stelt voorts vast dat in de krantenartikelen de naam van eiser is vermeld, terwijl verweerder niet twijfelt aan de door eiser gestelde identiteit en nationaliteit. De rechtbank volgt verweerder niet in zijn standpunt dat de inhoud van de krantenartikelen niet overeenkomt met het relaas van eiser. In het nader gehoor heeft eiser immers verklaard dat hij ervan wordt beschuldigd seksueel contact te hebben gehad met een meisje, maar dat dit onjuist is. Daarmee is een afdoende verklaring gegeven. De krantenartikelen corresponderen ook overigens met het relaas van eiser. Uit het ene krantenartikel volgt immers dat de familie van voormeld meisje eiser wil bestraffen met de dood en in het andere krantenartikel  wordt melding gemaakt van het conflict dat eiser in zijn asielrelaas naar voren heeft gebracht. In het licht van het voorgaande had het op de weg van verweerder gelegen om zijn standpunt te onderbouwen dat eiser de hand heeft gehad in de inhoud van de krantenartikelen.","RECHTBANK DEN HAAG|Zittingsplaats Amsterdam|Bestuursrecht|zaaknummer: AWB 15/3096|V-nr: [v-nummer]|uitspraak van de enkelvoudige kamer voor vreemdelingenzaken van 8 december 2015 in de zaak tussen|[eiser] ,|geboren op [geboortedag] 1991, van Afghaanse nationaliteit, eiser|(gemachtigde: mr. H. Tadema),|en|de staatssecretaris van Veiligheid en Justitie, verweerder|(gemachtigde: mr. L. Beening).|Procesverloop|Bij besluit van 16 februari 2015 (het bestreden besluit) heeft verweerder de aanvraag van eiser van 12 februari 2015 om verlening van een verblijfsvergunning voor bepaalde tijd als bedoeld in artikel 28 van de Vreemdelingenwet (Vw) 2000 afgewezen. Tevens is daarbij aan eiser een terugkeerbesluit opgelegd, waarbij hem is opgedragen de Europese Unie onmiddellijk te verlaten, en is tegen hem een inreisverbod voor de duur van twee jaar uitgevaardigd. Op 16 februari 2015 heeft de rechtbank het beroepschrift van eiser ontvangen. Verweerder heeft een verweerschrift ingediend.|Het onderzoek ter zitting heeft plaatsgevonden op 26 juni 2015. Eiser is verschenen, bijgestaan door zijn gemachtigde. Voorts is verschenen J. Omarkhel, tolk in de taal Pashtun. Verweerder is, met bericht van verhindering, niet verschenen. De rechtbank heeft het onderzoek ter zitting gesloten.|Bij beslissing van 3 juli 2015 heeft de rechtbank het onderzoek heropend, teneinde verweerder in de gelegenheid te stellen te reageren op het proces-verbaal van de zitting. Verweerder heeft de rechtbank per fax, ingekomen op 29 juli 2015, bericht. Eiser heeft hierop gereageerd bij brief van 21 augustus 2015. Nadat verweerder op 7 september 2015 en eiser op 26 oktober 2015 toestemming hebben gegeven om een nadere zitting achterwege te laten, heeft de rechtbank het onderzoek gesloten en de uitspraak bepaald op heden.|Overwegingen|1.1|De rechtbank overweegt ambtshalve dat op 20 juli 2015 de wijziging van de|Vw 2000 ter implementatie van de herziene Richtlijn 2013/32/EU van het Europees Parlement en de Raad van 26 juni 2013 betreffende gemeenschappelijke procedures voor de toekenning en intrekking van de internationale bescherming (Procedurerichtlijn) en Richtlijn 2013/33/EU van het Europees Parlement en de Raad van 26 juni 2013 tot vaststelling van normen voor de opvang van verzoekers om internationale bescherming (Opvangrichtlijn) in werking is getreden. Op grond van het in die wetswijziging opgenomen overgangsrecht, zoals neergelegd in artikel II, eerste lid, is op aanvragen tot het verlenen van een verblijfsvergunning voor bepaalde tijd als bedoeld in artikel 28 van de Vw 2000 waarop is besloten vóór inwerkingtreding van deze wet het recht zoals dit gold vóór inwerkingtreding van deze wet van toepassing, met uitzondering van artikel 83a (nieuw) van de Vw 2000, tenzij het onderzoek door de rechtbank is gesloten.|1.2|Nu het bestreden besluit dateert van vóór 20 juli 2015 is het recht zoals dit gold vóór de inwerkingtreding van de wijziging van de Vw 2000 van toepassing. Nu de sluiting van het onderzoek in deze zaken echter heeft plaatsgevonden na 19 juli 2015, omvat de toetsing van de rechtbank al wel het in artikel 83a (nieuw) van de Vw 2000 bedoelde volledige en ex nunc onderzoek naar zowel de feitelijke als de juridische gronden, met inbegrip van, indien van toepassing, een onderzoek naar de behoefte aan internationale bescherming.|2. De rechtbank betrekt bij de beoordeling de volgende feiten en omstandigheden. Eiser heeft eerder, op 14 februari 2013, een asielaanvraag ingediend. Bij besluit van|29 oktober 2013 is deze aanvraag afgewezen, waarbij verweerder het bepaalde in artikel 31, eerste lid, in samenhang met artikel 31, tweede lid, aanhef en onder f, van de Vw 2000 heeft betrokken en zich op het standpunt heeft gesteld dat van eisers asielrelaas geen positieve overtuigingskracht uitgaat. Het tegen dit besluit ingestelde beroep is bij uitspraak van deze rechtbank, zittingsplaats Zwolle, van 11 maart 2014 (AWB 13/30272) ongegrond verklaard. Bij uitspraak van de Afdeling bestuursrechtspraak van de Raad van State (de Afdeling) van 19 september 2014 (201402945/1/V2) is het tegen deze uitspraak ingestelde hoger beroep ongegrond verklaard, zodat het afwijzende besluit van 29 oktober 2013 in rechte vaststaat.|3. De rechtbank stelt vast dat het eerdere besluit van 29 oktober 2013 materieel vergelijkbaar is met het thans bestreden besluit.|3.1|Uit het ne bis in idem beginsel vloeit voort dat, indien na een eerder afwijzend besluit een materieel vergelijkbaar besluit wordt genomen, op voorhand moet worden aangenomen dat laatstgenoemd besluit door de bestuursrechter niet mag worden getoetst als ware het een eerste afwijzing. Slechts indien door de vreemdeling in de bestuurlijke fase nieuw gebleken feiten of veranderde omstandigheden (nova) worden aangevoerd, kunnen dat besluit, de motivering ervan en de wijze waarop het tot stand is gekomen door de bestuursrechter worden getoetst. Dat geldt ook indien uit hetgeen de vreemdeling heeft aangevoerd kan worden afgeleid dat zich een voor hem relevante wijziging van het recht voordoet. Dit is slechts anders, indien zich bijzondere, op de individuele zaak betrekking hebbende feiten en omstandigheden als bedoeld in overweging 45 van het arrest van het Europees Hof voor de Rechten van de Mens van 19 februari 1998 (arrest Bahaddar, JV 1998/45) voordoen.|3.2|De rechtbank beoordeelt ambtshalve of aan de aanvraag nieuw gebleken feiten of veranderde omstandigheden ten grondslag zijn gelegd. Daaronder moeten worden begrepen feiten en omstandigheden die zijn voorgevallen na het nemen van het eerdere besluit of die niet voor het nemen van dat besluit konden worden aangevoerd en bewijsstukken van reeds eerder aangevoerde feiten of omstandigheden die niet voor het nemen van het eerdere besluit konden worden overgelegd. Dergelijke nieuw gebleken feiten of veranderde omstandigheden rechtvaardigen echter geen nieuwe rechterlijke beoordeling, indien op voorhand is uitgesloten dat hetgeen alsnog is aangevoerd of overgelegd kan afdoen aan het eerdere besluit.|4.	Eiser heeft aan de onderhavige aanvraag hetzelfde asielrelaas ten grondslag gelegd als aan zijn eerste asielprocedure. Het asielrelaas houdt, samengevat en zakelijk weergegeven, het volgende in. Eiser heeft zijn hele leven in Pakistan gewoond en is in 2009 teruggegaan naar Afghanistan. Toen hij begin 2012 geen werk in Kabul kon krijgen, is hij gaan werken op een school in de provincie Logar waar hij Engelse les volgde en doceerde. Zes maanden nadien kreeg eiser een dreigbrief van de Taliban en ging hij op aanraden van zijn vader drie dagen bij zijn oom wonen. Eiser heeft op deze school [persoon 1] leren kennen. Eiser heeft een relatie met [persoon 1] gekregen. Toen eiser bij zijn oom verbleef, bezocht [persoon 1] het huis van eisers ouders. Eisers moeder heeft [persoon 1] daarop naar eiser gebracht. [persoon 1] vertelde aldaar dat zij zal worden uitgehuwelijkt aan een ander, maar dat zij wil trouwen met eiser. Om voorzichtig met de ontstane situatie om te gaan, besloten de oom en de vader van eiser daarop direct naar de vader van [persoon 1] te gaan. [persoon 1] wilde niet meer terug naar huis. De vader van [persoon 1] kwam mee naar het huis van de oom van eiser. Na binnenkomst begon hij [persoon 1] te slaan en aan de haren te trekken. De familie van eiser kwam tussenbeide en de vader van [persoon 1] richtte zich op dat moment op eiser. Hij beschuldigde eiser ervan dat hij de eer van de familie van de vader van [persoon 1] heeft aangetast. De oom van eiser wist hier tussen te springen en gaf aan eiser aan dat hij zich uit de voeten moest maken. De vader van [persoon 1] belde zijn zonen. Eiser wist via een raam naar een binnenplaats te gaan. Vanaf de binnenplaats is eiser naar de autostandplaats gegaan om een auto naar Kabul te nemen, alwaar een andere oom van eiser woonachtig is. Terwijl hij bij deze oom verbleef, vernam eiser dat [persoon 1] is vermoord door haar familieleden en dat zijn vader en oom zijn mishandeld en in het ziekenhuis lagen. Vervolgens is eiser gevlucht.|5.1|Eiser heeft aan de onderhavige aanvraag de volgende documenten ten grondslag gelegd.|a) Identiteitsbewijs (taskera) d.d. 15 juli 2008, nummer [nummer] ;|b) Krant Hewas Daily d.d. 9 juni 2012, met artikel: een akelig incident in het dorp [naam dorp] van de provincie Logar;|c) Krant Hewas Daily, d.d. 17 oktober 2012, met artikel: jirga (bijeenkomst) van ouderen in het dorp [naam dorp] van de provincie Logar ter verzoening tussen twee families.|5.2|In het in rechtsoverweging 5.1 onder b) genoemde krantenartikel is het volgende vermeld:|“Onze verslaggever doet verslag vanuit het dorp [naam dorp] dat in het genoemde dorp tussen twee families met betrekking tot een zaak ruzie is ontstaan. Het ging om de volgende zaak. [eiser] zoon van [persoon 2] heeft bij cursus Engels met [persoon 1] dochter van [persoon 3] een relatie hebben gekregen. Daarna heeft tussen hen seksuele gemeenschap plaats gevonden. Toen de familie van [persoon 3] hierachter zijn gekomen hebben zij [persoon 1] vermoord en is [eiser] er in geslaagd om te vluchten. Nu wil de familie van het meisje van de familie van de jongen dat zij hem aan hen geven zodat zij hem ook bestraffen met de dood. Echter is de jongen erin geslaagd om te vluchten.”|5.3|In het in rechtsoverweging 5.1 onder c) genoemde krantenartikel is het volgende vermeld:|“Er was een conflict ontstaan tussen de familie van [persoon 3] en de familie van [persoon 2] vanwege het feit dat tussen de zoon van [persoon 2] en de dochter van [persoon 3] seksuele gemeenschap had plaatsgevonden. Daarna had de familie van [persoon 3] hun dochter genaamd [persoon 1] vermoord. De jongen genaamd [eiser] is erin geslaagd om te vluchten. Nu hebben de dorpsoudsten besloten dat er verzoening plaats dient te vinden tussen de twee families en indien de jongen wordt gevonden, hij de doodstraf dient te krijgen. Tot die tijd zullen de families onderling een broederlijk leven leiden.”|5.4|De Afdeling Falsificaten van de Koninklijke Marechaussee (KMar) heeft in een verklaring van onderzoek van 26 januari 2015 aangegeven dat de onder 5.1 onder b) en 5.1 onder c) genoemde documenten echt zijn en het onder 5.1 onder a) genoemde document mogelijk echt is. Over de opmaak, afgifte en inhoudelijke juistheid van de documenten kan geen uitspraak worden gedaan.|6.	Verweerder heeft onderhavige aanvraag onder toepassing van artikel 4:6 van de Algemene wet bestuursrecht (Awb) afgewezen. Ten aanzien van de door eiser overgelegde taskera merkt verweerder allereerst op dat bij de eerste aanvraag niet is getwijfeld aan de identiteit en herkomst van eiser. Daarnaast valt geenszins in te zien dat eiser zijn taskera niet eerder had kunnen overleggen. Gelet hierop wordt het identiteitsbewijs niet aangemerkt als nieuw gebleken feit of veranderde omstandigheid die een hernieuwde beoordeling rechtvaardigen. Ten aanzien van de kranten en de daarin opgenomen artikelen stelt verweerder zich evenzeer op het standpunt dat eiser deze reeds in zijn vorige asielprocedure had kunnen overleggen. Immers, de kranten zijn gedateerd op 9 juni 2012 respectievelijk|17 oktober 2012. Reeds hierom worden de documenten niet aangemerkt als nieuw gebleken feiten of veranderde omstandigheden die een hernieuwde beoordeling rechtvaardigen. Daarnaast plaatst verweerder vraagtekens bij de inhoud van de artikelen en heeft de KMar geen uitspraak kunnen doen over de opmaak en afgifte van de documenten.|7.1|Eiser stelt zich op het standpunt dat hij niet eerder in het bezit was van de taskera en de twee krantenartikelen en daarover ook niet eerder heeft kunnen beschikken. Eiser was niet direct van het bestaan van de krantenartikelen op de hoogte. De krantenartikelen zijn niet in Nederland gepubliceerd en eiser had met niemand, ook niet met zijn familie, contact die hem erop had kunnen wijzen dat de artikelen in Afghanistan waren verschenen. Eiser heeft eerder vergeefse inspanningen verricht om de documenten te bemachtigen. Zijn kansen stonden en vielen met het leggen van contact met zijn vriend, die eerder niet in staat of bereid was gegevens te gaan zoeken. Deze factor had eiser niet in de hand, zodat hem niet kan worden verweten dat zijn vriend pas later wel bereid was in actie te komen. Ten onrechte wordt de volledige bewijslast van feiten en omstandigheden bij eiser gelegd. Zijn taskera heeft eiser, vanwege de acute vluchtsituatie, destijds niet kunnen meenemen. Omdat hij met niemand in Afghanistan contact had, en later afhankelijk was van de medewerking van een vriend, heeft eiser de taskera niet eerder kunnen overleggen.|7.2|De rechtbank is ten aanzien van de in rechtsoverweging 5.1 genoemde documenten van oordeel dat geen sprake is van nieuw gebleken feiten of veranderde omstandigheden die een nieuwe rechterlijke beoordeling rechtvaardigen. Eiser heeft met het in beroep gestelde noch met hetgeen hij desgevraagd ter zitting heeft verklaard niet aannemelijk kunnen maken dat hij de taskera en de krantenartikelen niet eerder had kunnen overleggen, nu zij dateren van voor de eerste asielaanvraag van 14 februari 2013.|8.	De rechtbank dient vervolgens te beoordelen of sprake is van dusdanig bijzondere, op de individuele zaak betrekking hebbende omstandigheden als bedoeld in het arrest Bahaddar.|9.1|Eiser heeft het volgende aangevoerd. Er is sprake van bijzondere feiten en omstandigheden in bovenbedoelde zin, omdat de redactionele krantenartikelen dienen ter onderbouwing zijn asielrelaas en echt zijn bevonden. Niets wijst op de betrokkenheid van eiser bij het publiceren van het nieuws rond de dood van [persoon 1] en de veroordeling tot de doodstraf van eiser. De veronderstelling van verweerder is daarom ongefundeerd. De KMar heeft beide kranten in hun geheel in handen gehad, niet slechts beide artikelen. Het is niet waarschijnlijk of aannemelijk dat eiser twee complete kranten zou hebben gepubliceerd. Verder wijst eiser erop dat hij in het nader gehoor de feitelijke gang van zaken heeft beschreven. In de krantenartikelen zijn evenwel de beschouwingen van familie, jirga en overheid opgenomen, door wie hij wordt beschuldigd een seksuele relatie te hebben gehad met [persoon 1] dan wel haar te hebben ontvoerd. Het is de opvatting van haar familie, de jirga en de overheid dat eiser een misdrijf heeft gepleegd. Uit de krantenartikelen blijkt dat het risico dat eiser loopt nog veel groter is geworden nu het oordeel van de jirga bekend is. Tegen deze dreiging is geen bescherming van de Afghaanse autoriteiten te verwachten, omdat de dreiging ook van hen uitgaat, althans door hen gedekt wordt. Ter onderbouwing verwijst eiser naar paragraaf 2.3.8 ‘Buitengerechtelijke executies en moorden’ van het algemeen ambtsbericht van de minister van Buitenlandse Zaken van 17 september 2014 ter zake van Afghanistan.|9.2|Verweerder stelt zich op het standpunt dat geen sprake is van bijzondere feiten en omstandigheden in bovenbedoelde zin. Hoewel de namen in de artikelen overeenkomen met de naam van eiser, wil dit nog niet zeggen dat het daadwerkelijk om eiser gaat. Bovendien heeft eiser niet aannemelijk gemaakt dat het artikel op initiatief van de krant is geschreven en derhalve ook uit objectieve bron afkomstig is. Bovendien strookt de inhoud van de artikelen niet met de verklaringen van eiser in de vorige procedure. Eiser heeft in de eerste procedure geenszins verklaard dat er sprake was van seksueel contract tussen hem en [persoon 1] en dat hij er van wordt verdacht [persoon 1] te hebben ontvoerd. De weigering van [persoon 1] uitgehuwelijkt te worden en het verzoek om met eiser te trouwen zijn, volgens de verklaringen van eiser tijdens het nader gehoor, aanleiding geweest voor de problemen met de familie van [persoon 1] .|9.3|De rechtbank stelt vast dat eiser twee complete kranten heeft overgelegd van verschillende data, die door de KMar echt zijn bevonden. De rechtbank stelt voorts vast dat in de krantenartikelen de naam van eiser is vermeld, terwijl verweerder niet twijfelt aan de door eiser gestelde identiteit en nationaliteit. De rechtbank volgt verweerder niet in zijn standpunt dat de inhoud van de krantenartikelen niet overeenkomt met het relaas van eiser. In het nader gehoor heeft eiser immers verklaard dat hij ervan wordt beschuldigd seksueel contact te hebben gehad met [persoon 1] , maar dat dit onjuist is. Daarmee is een afdoende verklaring gegeven. De krantenartikelen corresponderen ook overigens met het relaas van eiser. Uit het artikel genoemd in rechtsoverweging 5.1 onder b) volgt immers dat de familie van [persoon 1] eiser wil bestraffen met de dood en in het artikel genoemd in rechtsoverweging 5.1 onder c) wordt melding gemaakt van het conflict dat eiser in zijn asielrelaas naar voren heeft gebracht. In het licht van het voorgaande had het op de weg van verweerder gelegen om zijn standpunt te onderbouwen dat eiser de hand heeft gehad in de inhoud van de krantenartikelen.|10. Naar het oordeel van de rechtbank is sprake van bijzondere, op de individuele zaak betrekking hebbende omstandigheden die zodanig zwaarwegend zijn dat, om schending van artikel 3 van het Verdrag tot bescherming van de rechten van de mens en de fundamentele vrijheden (EVRM) te voorkomen, de noodzaak bestaat om het uit het ne bis in idem-beginsel volgende toetsingskader terzijde te schuiven. In dit licht is het aan verweerder om nader te motiveren waarom eiser geen reëel risico zou lopen op een behandeling welke in strijd is met artikel 3 van het EVRM.|11. Na het bestreden besluit heeft eiser als asielmotief aangevoerd dat hij homoseksueel is. Naar het oordeel van de rechtbank houdt dit asielmotief geen verband met de door hem in de bestuurlijke fase naar voren gebrachte asielmotieven. De rechtbank zal dit asielmotief daarom niet bij de beoordeling van het beroep betrekken.|12. Op grond van hetgeen is overwogen in rechtsoverwegingen 9.3 en 10 is het beroep gegrond. Het bestreden besluit is ten onrechte afgewezen onder toepassing van artikel 4:6 van de Awb. De beroepsgronden die het standpunt van verweerder bestrijden dat een terugkeerbesluit moest worden opgelegd en dat eiser de Europese Unie onmiddellijk dient te verlaten, alsook het standpunt van verweerder dat een inreisverbod met een duur van twee jaren moest worden uitgevaardigd, kunnen in deze procedure verder onbesproken blijven, nu de vernietiging van het bestreden besluit meebrengt dat de grondslag van het terugkeerbesluit en het inreisverbod thans ook vervallen. Verweerder zal een nieuw besluit moeten nemen met inachtneming van deze uitspraak. De rechtbank stelt hiervoor een termijn van zes weken.|13. De rechtbank veroordeelt verweerder in de door eiser gemaakte proceskosten. Deze kosten stelt de rechtbank op grond van het Besluit proceskosten bestuursrecht voor de door een derde beroepsmatig verleende rechtsbijstand vast op € 980,- (1 punt voor het indienen van het beroepschrift en 1 punt voor het verschijnen ter zitting, met een waarde per punt van € 490,- en een wegingsfactor 1).|Beslissing|De rechtbank,|- verklaart het beroep gegrond;|- vernietigt het bestreden besluit;|- draagt verweerder op binnen zes weken na de dag van verzending van deze uitspraak een nieuw besluit te nemen op de aanvraag met inachtneming van deze uitspraak;|- veroordeelt verweerder in de proceskosten van eiser tot een bedrag van € 980,- (zegge: negenhonderdtachtig euro).|Deze uitspraak is gedaan door mr. M.C. Eggink, rechter, in aanwezigheid van|mr. M.M. van Duren, griffier. De beslissing is in het openbaar uitgesproken op|8 december 2015.|griffier|rechter|Afschrift verzonden aan partijen op:|Conc.: MvD|Coll.: JvB|D: B|VK|Tegen deze uitspraak kunnen partijen binnen vier weken na de dag van verzending daarvan hoger beroep instellen bij de Afdeling bestuursrechtspraak van de Raad van State (adres: Raad van State, Afdeling bestuursrechtspraak, Hoger beroep vreemdelingenzaken, Postbus 16113, 2500 BC 's-Gravenhage). Naast de vereisten waaraan het beroepschrift moet voldoen op grond van artikel 6:5 van de Awb (zoals het overleggen van een afschrift van deze uitspraak) dient het beroepschrift ingevolge artikel 85, eerste lid, van de Vw 2000 een of meer grieven te bevatten. Artikel 6:6 van de Awb (herstel verzuim) is niet van toepassing."
ECLI:NL:RBMID:2012:BX5368,none,Uitspraak,231466,Civiel recht,Rechtbank Middelburg,2012-06-13 00:00:00,none,Eerste aanleg - enkelvoudig,none,none,Raad voor de Rechtspraak,2013-04-05 00:00:00,2015-11-10 11:47:31,Dak van keuken verrot en beschimmeld. Non-conformiteit van oudere woning ook als verkoper niet bekend was met gebrek. Koper mocht uit mededeling verkoper afleiden dat dak recent was vernieuwd.,"RECHTBANK MIDDELBURG|Sector kanton|Locatie Terneuzen|zaak/rolnr.:  231466 / 12-98|vonnis van de kantonrechter d.d. 13 juni 2012|in de zaak van|[eiser 1],|en|[eiseres 2],|beiden wonende te [adres],|eisende partij,|verder in mannelijk enkelvoud te noemen: [eiser],|gemachtigde: mr. M. Valdink,|t e g e n :|[gedaagde],|wonende te [adres],|gedaagde partij,|verder te noemen: [gedaagde],|gemachtigde: mr. P.M.E. Bilterijst.|het verloop van de procedure|De procedure is als volgt verlopen:|- dagvaarding van 16 december 2011,|- conclusie van antwoord,|- tussenvonnis van 11 januari 2012,|- comparitie van partijen,|- conclusies van repliek en dupliek.|de beoordeling van de zaak|1. In het tussenvonnis werd een comparitie van partijen gelast die plaatshad op 21 maart 2012. Partijen verstrekten inlichtingen en kwamen niet met elkaar tot overeenstemming. Daarna maakten partijen gebruik van de mogelijkheid te repliceren en te dupliceren.|2.1. [Eiser] kocht op 14 juli 2010 van [gedaagde] de woning aan de [adres] voor € 162.500,--, kosten koper. De akte van levering werd gepasseerd op 30 juli 2010. De woning dateert van ongeveer 1920 en is in 1968 drastisch verbouwd.|2.2. Volgens artikel 4.1 van de koopakte zal de feitelijke levering (aflevering) van het verkochte aan koper geschieden in de staat waarin het zich bij het tot stand komen van de overeenkomst bevindt. Artikel 4.5 houdt onder meer in dat de koper voornemens is het verkochte te gebruiken als woonhuis, dat de verkoper meedeelt dat hem geen feiten of omstandigheden bekend zijn die aan een normaal gebruik in de weg staan en dat het verkochte de eigenschappen bezit die voor een normaal gebruik als woonhuis nodig zijn.|2.3. Na eigendomsoverdracht liet [eiser] werkzaamheden uitvoeren aan het platte dak van de keuken. Aan dat dak had [gedaagde] in 2004 na lekkage eveneens werkzaamheden laten uitvoeren. Bij brief van 6 januari 2011 schreef de gemachtigde van [eiser] dat het plafond/dak van de keuken volledig verrot was en dat schimmel was aangetroffen in de woning. De gemachtigde sommeerde [gedaagde] tot betaling van een schadevergoeding van € 10.419,97, de kosten van herstel. [Gedaagde] gaf aan deze sommatie geen gevolg.|3.1. [Eiser] vordert, zakelijk weergegeven:|a. primair: de veroordeling van [gedaagde] tot betaling van € 10.419,97 als schadevergoeding wegens toerekenbare tekortkoming,|subsidiair: de wijziging van de gevolgen van de koopovereenkomst wegens dwaling zodat de koopprijs wordt verminderd met € 10.419,97,|en de veroordeling van [gedaagde] tot betaling van:|b. € 1.075,76 als vergoeding van buitengerechtelijke incassokosten,|c. de wettelijke rente over de onder a en b gevorderde bedragen vanaf 21 januari 2011, althans 16 december 2011,|d. de proceskosten met wettelijke rente en nakosten.|3.2. Bij repliek vermindert [eiser] zijn vordering met € 3.728,65.|4. [Eiser] baseert zijn vordering op het volgende. Kort na zijn intrek in de woning ontdekte [eiser] een wespennest bij het dak van de keuken. Bij verwijdering daarvan bleek het hele dak van de keuken verrot en beschimmeld te zijn. Daardoor bezit de woning niet de eigenschappen die voor een normaal gebruik nodig zijn. [Eiser] hoefde de aanwezigheid van een dergelijk verrot dak niet te verwachten. [Gedaagde] had hem meegedeeld dat het dak recent was vernieuwd wegens een kleine lekkage. [Eiser] liet de schade herstellen. De kosten daarvan belopen € 10.419,97 inclusief BTW. Subsidiair is er sprake van dwaling. De koopprijs moet worden verminderd met het bedrag van de schade. De buitengerechtelijke incassokosten komen voor rekening van [gedaagde].|5. [Gedaagde] betwist de vordering en de daarvoor aangevoerde gronden.|6.1. De kantonrechter overweegt het volgende.|6.2. Een afgeleverde verkochte zaak moet aan de overeenkomst beantwoorden. Dat doet zij niet indien zij, mede gelet op de mededelingen van de verkoper, niet de eigenschappen bezit die de koper op grond van de overeenkomst mocht verwachten. In dit geval mocht [eiser] verwachten dat de woning de eigenschappen bezat die voor een normaal gebruik daarvan nodig zijn en waarvan hij de aanwezigheid niet behoefde te betwijfelen. De woning was weliswaar oud, maar [gedaagde] betwist niet voor totstandkoming van de overeenkomst te hebben gezegd dat het dak van de keuken recent was vernieuwd. Hij bevestigt met de factuur van 2004 dat in dat jaar werkzaamheden aan het dak waren uitgevoerd.|6.3. Uit de foto's, overgelegd als productie 2 bij dagvaarding, volgt dat het dak van de keuken in aanzienlijke mate was verrot. [Eiser] hoefde de aanwezigheid van een dergelijk dak niet te verwachten. Weliswaar moet de koper van een oudere woning binnen redelijke grenzen rekening houden met kosten wegens achterstallig onderhoud, maar dit gaat niet op indien hij, zoals in dit geval, uit een mededeling van de verkoper mocht afleiden dat het dak van de keuken recent was vernieuwd en het na aflevering aan het licht gekomen gebrek dat dak betreft.|6.4. Het verweer dat [gedaagde] zijn mededelingsplicht niet schond, gaat niet op. Een mededelingsplicht bestaat slechts ten aanzien van feiten of omstandigheden waarmee men bekend is of hoorde te zijn. Ook feiten of omstandigheden waarmee de verkoper niet bekend is of behoort te zijn, kunnen ertoe leiden dat de zaak niet aan de overeenkomst beantwoordt. [Gedaagdes]' stelling dat [eiser] alle tijd had het gebrek te ontdekken, snijdt geen hout. Als [gedaagde] als eigenaar naar zijn zeggen het gebrek niet voor de koop ontdekte, valt niet in te zien dat [eiser] het toen wel had moeten ontdekken.|6.5. [Eiser] stelt de schade als gevolg van het tekortschieten van [gedaagde] op                € 10.419,97. Dit is de som van de bedragen van een factuur van klusbedrijf [A] van 27 augustus 2010 ter hoogte van € 10.118,19 en van een factuur van [bedrijf B] van 6 oktober 2010 tot € 301,78. De factuur van [A] betreft het vervangen van het dak boven de keuken en de achterkamer, die van [B] het storten van bouw- en sloopafval.|6.6. [Gedaagde] betwist de schade. Volgens hem is [A] een vriend van [eiser]. [Gedaagde] heeft sterk de indruk dat zij onder één hoedje spelen en dat [eiser] zelf een nieuw dak heeft gelegd. [Eiser] had de plicht de eventuele schade zoveel mogelijk te beperken. Hij had de werkzaamheden in eigen beheer kunnen uitvoeren en was dan veel goedkoper uit geweest. De BTW is voor [eiser] geen schadepost. Ook gaat hij eraan voorbij dat hij nu een oud huis heeft met een nieuw dak.|6.7. [Eiser] betwist dit verweer, maar moet wel erkennen dat in de factuur van [A] diverse posten zijn begrepen die niet als schade voor rekening van [gedaagde] behoren te komen. Hij stelt de som van die bedragen op € 3.728,65. Een juiste optelling van die bedragen leidt tot de som van € 3.729,11 exclusief BTW. Daarnaast is het redelijk een deel van de arbeid in die factuur toe te rekenen aan die werkzaamheden die niet als schade voor rekening van [gedaagde] behoren te komen. Dat deel van de arbeid moet worden geschat in evenredigheid met het deel van de kosten van gebruikte materialen die niet voor rekening van [gedaagde] komen. Van de totale kosten van arbeid van € 1.600,-- exclusief BTW komt dan ook € 931,89 niet ten laste van [gedaagde]. Dit betekent dat van de factuur van [A] € 5.546,59 inclusief BTW niet voor rekening van [gedaagde] komt. Ook is het redelijk een evenredig deel van de kosten die kennelijk zijn gemaakt voor het afvoeren en storten van bouw- en sloopafval voor rekening van [eiser] te laten. Dit deel van die factuur beloopt    € 175,77. Met het bij dupliek gevoerde verweer dat het afvoeren van afval gratis had kunnen gebeuren, is [gedaagde] te laat. Het wordt niet gehonoreerd.|6.8. [Gedaagde] stelt dat een deel van de kosten niet op hem kunnen worden verhaald omdat contact had moeten worden opgenomen met het bedrijf dat de werkzaamheden in 2004 had uitgevoerd en dat een garantie van 10 jaar had moeten geven. Dit standpunt is ongegrond. [Gedaagde] was uiterlijk op 12 augustus 2010 op de hoogte van het gebrek. Het lag op zijn weg als opdrachtgever van de werkzaamheden in 2004 om een beroep te doen op mogelijke garantie.|6.9. Het verweer dat de gestelde kosten voor de werkzaamheden van [A] niet in werkelijkheid zijn gemaakt, is ongegrond. Bij repliek is een behoorlijke specificatie van de factuur van 27 augustus 2010 overgelegd. Ook blijkt uit een bankafschrift van een betaling van € 7.073,10 op 8 september 2010. [A] zond daarna een aanmaning omdat de factuur niet was betaald tot een bedrag van € 3.045,09. De som van beide bedragen komt uit op het bedrag van de factuur. De woning is verkocht als woonruimte, zodat niet valt in te zien dat de BTW voor [eiser] geen schade oplevert. Ook een ondernemer mag de BTW voor werkzaamheden aan zijn woning in beginsel niet in aftrek brengen. Omstandigheden die het anders maken, zijn door [gedaagde] niet aangevoerd.|6.10. De stelling van [gedaagde] die erop neerkomt dat de schade moet worden verminderd wegens ""nieuw voor oud"" gaat niet op. [Eiser] mocht op grond van de mededeling dat het dak van de keuken recent was vernieuwd verwachten dat het dak nog geruime tijd zou meegaan. Het is dan ook niet redelijk een aftrek wegens ""nieuw voor oud"" toe te passen.|6.11. De vordering tot schadevergoeding is toewijsbaar tot de volgende bedragen:|- de factuur van [A]: € 10.118,19 verminderd met € 5.546,59 = 	€ 4.571,60|- de factuur van [B]: € 301,78 verminderd met € 175,77 =    	€    126,01|- totaal: 					€ 4.697,61|De wettelijke rente over dit bedrag zal worden toegewezen vanaf 21 januari 2011.|6.12. De inspanningen om de vordering buitengerechtelijk te incasseren waren gericht op incasso van een aanzienlijk te hoog bedrag. Het is niet redelijk de kosten daarvan voor rekening van [gedaagde] te laten komen. De vordering tot vergoeding van buitengerechtelijke incassokosten is daarom niet toewijsbaar.|6.13. Nu partijen over en weer op enige punten in het ongelijk worden gesteld, zullen tussen hen de proceskosten worden verdeeld, in die zin dat iedere partij de eigen kosten draagt.|de beslissing|De kantonrechter:|veroordeelt [gedaagde] om tegen bewijs van kwijting aan [eiser] te betalen een bedrag van € 4.697,61 vermeerderd met de wettelijke rente over dit bedrag vanaf 21 januari 2011 tot de dag der voldoening;|verklaart dit vonnis tot zover uitvoerbaar bij voorraad;|bepaalt dat ieder van partijen de eigen proceskosten moet dragen;|wijst af wat meer of anders is gevorderd.|Dit vonnis is gewezen door mr. C. Kool, kantonrechter, en uitgesproken ter openbare terechtzitting van 13 juni 2012 in tegenwoordigheid van de griffier."
ECLI:NL:RBSGR:2004:AR5758,none,Uitspraak,AWB 03/41616,Bestuursrecht; Vreemdelingenrecht,Rechtbank 's-Gravenhage,2004-07-09 00:00:00,none,Bodemzaak|Eerste aanleg - enkelvoudig,none,none,Raad voor de Rechtspraak,2013-04-04 00:00:00,2013-04-04 21:35:20,"Mvv / feitelijke gezinsband / referteperiode / ontvankelijkheid.|De rechtbank heeft eerder in beroep een beslissing genomen. Het beroep is gegrond verklaard en het bezwaarschift is kennelijk ontvankelijk verklaard. De heroverweging is als gevolg daarvan heeft plaatsgevonden met achtneming van die uitspraak geldt naar het oordeel van de rechtbank niet voor de ontvankelijkheidsvraag. De Afdelinguitspraak van 200306128/1doet daaran niet af. Gerekend vanaf de datum van achterlating van eiseres in het land van herkomst tot het tweede verzoek om afgifte van een mvv, is sprake van een referteperiode van meer dan zes jaar. De feitelijke gezinsband dient hiermee als verbroken beschouwd te worden. De rechtbank oordeelt voorts dat er geen sprake is van bijzondere feiten en omstandigheden op grond waarvan verweerder in afwijking van het gevoerde beleid aan eiseres een mvv had dienen te verlenen. Beroep ongegrond.","Rechtbank ’s-Gravenhage|nevenvestigingsplaats Haarlem|enkelvoudige kamer voor vreemdelingenzaken|U I T S P R A A K|artikel 8:77 Algemene wet bestuursrecht (Awb)|artikel 71  Vreemdelingenwet 2000 (Vw)|reg.nr:	AWB 03 / 41616 MVV F|inzake:	A, geboren op [...] 1990, van Venezolaanse nationaliteit, wonende/verblijvende te Venezuela, eiseres,|gemachtigde: mr. E.M. Bloemink, advocaat te Zandvoort,|tegen:	de Minister van Buitenlandse Zaken, verweerder,|gemachtigden: mr. C.E. Zielstra en mr. C. Eijkelhof, beide werkzaam bij de Immigratie- en Naturalisatiedienst te ’s-Gravenhage.|1. GEGEVENS INZAKE HET GEDING|1.1 Op 14 juni 2000 heeft de moeder van eiseres, B, ten behoeve van eiseres een aanvraag ingediend om verlening van een machtiging tot voorlopig verblijf (hierna: mvv) dan wel een aanvraag om advies voor het doel: “gezinshereniging bij moeder”. Deze aanvraag is door verweerder op 15 januari 2001 afgewezen. Het hiertegen ingediende bezwaar van 2 februari 2001, ontvangen op 6 februari 2001, is, nadat er op 14 februari 2002 een hoorzitting is gehouden, bij besluit van 29 maart 2002 ongegrond verklaard.|1.2 Op 24 april 2002 heeft eiseres tegen dit besluit beroep ingesteld bij de rechtbank. Het beroep is vervolgens op 8 mei 2003 door deze rechtbank en nevenvestigingsplaats gegrond verklaard en het besluit van 29 maart 2002 is vernietigd.|1.3 Vervolgens heeft op 5 juni 2003 wederom een hoorzitting plaatsgevonden en heeft verweerder het bezwaar van 2 februari 2001 bij besluit van 3 juli 2003 opnieuw ongegrond verklaard.|1.4 Tegen dit besluit heeft eiseres op 28 juli 2003 beroep ingesteld bij de rechtbank. Verweerder heeft de op de zaak betrekking hebbende stukken ingezonden en in zijn verweerschrift geconcludeerd tot ongegrondverklaring van het beroep.|1.5 De openbare behandeling van het geschil heeft plaatsgevonden op 20 januari 2004. Ter zitting is eiseres vertegenwoordigd door haar gemachtigde en was ook de moeder van eiseres aanwezig. Verweerder is verschenen bij zijn gemachtigde mr. C.E. Zielstra.|1.6 Nadat het onderzoek ter zitting was gesloten heeft de rechtbank op 25 maart 2004 besloten het onderzoek te heropenen en verweerder nadere vragen te stellen. Bij brief van 5 april 2004 heeft verweerder de voorgelegde vragen beantwoord. De gemachtigde van eiseres heeft op 7 april 2004 gereageerd op de antwoorden van verweerder.|1.7 Op 13 mei 2004 heeft vervolgens een tweede behandeling van het geschil plaatsgevonden. Ter zitting is eiseres wederom vertegenwoordigd door haar gemachtigde. Verweerder is verschenen bij zijn gemachtigde mr. C. Eijkelhof.|2. OVERWEGINGEN|2.1 In dit geding dient te worden beoordeeld of de ongegrondverklaring van het bezwaar in rechte stand kan houden. Daartoe moet worden bezien of dit besluit de toetsing aan geschreven en ongeschreven rechtsregels kan doorstaan.|2.2 De aanvraag om afgifte van een mvv wordt blijkens paragraaf B1/1.1 Vreemdelingencirculaire 2000 (hierna: Vc) getoetst aan de voorwaarden die worden gesteld met het oog op de verlening van een verblijfsvergunning in Nederland. De voorwaarden die zijn gesteld met het oog op de verlening van een verblijfsvergunning zijn te vinden in artikel 13 e.v. Vw, het daarop gebaseerde Vreemdelingenbesluit 2000 (hierna: Vb) en Voorschrift Vreemdelingen 2000 (hierna: VV), alsmede in de Vc.|2.3 Blijkens paragraaf B1/1.1.5 Vc wordt de mvv afgegeven door de Nederlandse diplomatieke of consulaire vertegenwoordiging in het buitenland na voorafgaande machtiging van de Visadienst van het Ministerie van Buitenlandse Zaken. De procedure die wordt gevolgd bij de behandeling van een door de vreemdeling ingediende aanvraag tot verlening van een mvv is neergelegd in paragraaf B1/1.1.3 Vc.|2.4 In paragraaf B1/1.1.2 Vc is voorzien in de mogelijkheid dat, indien een vreemdeling die een aanvraag tot verlening van een mvv wil indienen hier te lande beschikt over een referent, deze laatste, voorafgaand aan indiening van die aanvraag door de vreemdeling, de Visadienst verzoekt om in een advies aan te geven of de referent voldoet aan de gestelde vereisten, voorzover die betrekking hebben op zijn situatie. Paragraaf B1/1.1.4 Vc ziet op de procedure die wordt gevolgd, indien van deze mogelijkheid gebruik wordt gemaakt, de zogenoemde referentenprocedure.|2.5 Ingevolge artikel 7:1 Awb kan tegen een besluit bezwaar worden ingediend. Ingevolge artikel 1:3 Awb wordt onder besluit verstaan een schriftelijke beslissing van een bestuursorgaan, inhoudende een publieksrechtelijke rechtshandeling. Met rechtshandeling wordt bedoeld een handeling gericht op rechtsgevolg.|2.6 Ten aanzien van paragraaf B1/1.1.4 Vc heeft de Afdeling Bestuursrechtspraak van de Raad van State  (hierna: de Afdeling) op 12 januari 2004 (200306128/1) het volgende overwogen.|“Dat oordeel van de minister over de situatie van referent vormt een onderdeel van de beoordeling van een aanvraag van een mvv, doch is geen vereiste voor het indienen daarvan en is, indien het is gegeven in de referentenprocedure, los van de beoordeling van een door de wet geëiste aanvraag van de vreemdeling tot verlening van een mvv, ook niet gericht op enig rechtsgevolg. Het in de wet voorziene rechtsgevolg, de rechtmatigheid van de beoogde overkomst van de vreemdeling voor verblijf langer dan drie maanden, is verbonden aan verlening op aanvraag van de vreemdeling van een daartoe vereist mvv. Hoewel een negatief schriftelijk oordeel grond biedt om de aanvraag van de mvv af te wijzen, kan een enkele schriftelijke mededeling dat, indien bij gelijkblijvende omstandigheden een aanvraag van een mvv zal worden ingediend, deze zal moeten worden afgewezen, omdat aan een van de terzake gestelde vereisten niet wordt voldaan, daarom niet met een afwijzend besluit op zo een aanvraag gelijk worden gesteld.”|2.7 Bovengenoemde uitspraak van de Afdeling is vóór de eerste zitting aan partijen toegezonden. Ter zitting zijn deze uitspraak en de gevolgen daarvan voor de onderhavige zaak aan de orde gesteld.|2.8 Verweerder heeft naar aanleiding van bovengenoemde uitspraak van de Afdeling de rechtbank verzocht om het beroep gegrond te verklaren, gebruik te maken van haar bevoegdheid zoals neergelegd in artikel 8:72, vierde lid, Awb om zelf in de zaak te voorzien en het bezwaar van 2 februari 2001 niet-ontvankelijk te verklaren.|Subsidiair heeft verweerder de rechtbank verzocht het beroep ongegrond te verklaren op grond van het volgende. Gerekend vanaf de datum van achterlating van eiseres in het land van herkomst op 19 februari 1994 tot aan het tweede verzoek om afgifte van een mvv op 14 juni 2000, is er sprake van een referteperiode van meer dan 6 jaar. Na toetsing aan Tussentijds Bericht Vreemdelingencirculaire (hierna: TBV) 2002/4 wordt aangenomen dat de feitelijke gezinsband tussen ouder en kind is verbroken, omdat de scheiding langer dan vijf jaar heeft geduurd. Aangezien uit de overgelegde medische verklaring van de vader van de hoofdpersoon niet blijkt dat deze niet meer in staat is om voor eiseres te zorgen en bovendien niet valt in te zien waarom de vader en stiefmoeder van de hoofdpersoon, naast de zorg voor hun eigen kind, niet in staat en bereid zijn om voor eiseres te zorgen, kan niet worden gesteld dat voor eiseres geen aanvaardbare toekomst is weggelegd. Evenmin kan de omstandigheid dat eiseres niet meer naar school gaat hiertoe leiden.|Toetsing aan het beleid betreffende gezinshereniging neergelegd in B2/6.4 Vc zoals dat luidde tot de inwerkingtreding van TBV 2002/4, leidt volgens verweerder evenmin tot verlening van de gevraagde mvv, aangezien ook op grond van dit beleid kan worden geoordeeld dat de feitelijke gezinsband tussen eiseres en de hoofdpersoon is verbroken en eiseres duurzaam is opgenomen in het gezin van haar grootvader. Niet gebleken is dat de hoofdpersoon de intentie heeft gehad om eiseres zo spoedig mogelijk na haar achterlating naar Nederland te laten overkomen. Daarnaast heeft de hoofdpersoon niet aangetoond dat zij een substantiële bijdrage heeft geleverd aan de opvoeding en verzorging van eiseres noch aangetoond dat tussen haar en eiseres veelvuldig contact is geweest, zoals door de hoofdpersoon is gesteld.|Voorts is aangetoond noch gebleken dat er sprake is van bijzondere omstandigheden op grond waarvan ingevolge artikel 4:84 Awb afgeweken dient te worden van het beleid.|De weigering een mvv te verlenen betekent voorts geen schending van artikel 8 van het Verdrag tot bescherming van de rechten van de mens en de fundamentele vrijheden (hierna: EVRM).|2.9 De gemachtigde van eiseres heeft ter zitting verklaard dat de voornoemde uitspraak van de Afdeling niet van toepassing is op de onderhavige zaak, nu de Afdelingsuitspraak de adviesprocedure betreft en het in de onderhavige zaak een mvv-aanvraag betreft die is afgewezen bij besluit van 15 januari 2001. De gemachtigde van eiseres is derhalve van oordeel dat het bezwaar gericht tegen dit besluit wel ontvankelijk is en dat een inhoudelijke toets dient plaats te vinden.|Namens eiseres is vervolgens inhoudelijk het volgende aangevoerd. Ten eerste is het beleid van TBV 2002/4 Vc dat thans is neergelegd in paragraaf B2/6.4.2.2 Vc, in strijd met artikel 3.14, aanhef en onder c, Vreemdelingenbesluit 2000 (hierna: Vb), aangezien de bepaling in het TBV de beoordelingsvrijheid die in artikel 3.14, aanhef en onder c, Vb aan de Minister is gegeven teniet doet. Voorts is aangevoerd dat de feitelijke gezinsband niet verbroken is. In 1996 is immers bij de eerdere mvv-aanvraag geoordeeld dat de feitelijke gezinsband niet was verbroken. Tussen deze beoordeling en de onderhavige aanvraag is minder dan vijf jaar verstreken. Verweerder heeft derhalve met een foutieve berekening van de referteperiode de aanvraag afgewezen. Ten derde wordt aangevoerd dat verweerder bij de toetsing van de aanvraag aan het oude beleid ten onrechte geen reden heeft gezien artikel 4:84 Awb toe te passen en bij toetsing aan het nieuwe beleid ten onrechte niet is toegekomen aan deze toets. Tot slot heeft eiseres aangevoerd dat verweerder artikel 8 EVRM onjuist heeft toegepast. Er is wel sprake van een objectieve belemmering om het gezinsleven in Venezuela uit te oefenen. Immers, de hoofdpersoon en haar oudste dochter hebben beide de Nederlandse nationaliteit en verblijven respectievelijk negen en zeven jaar in Nederland. De oudste dochter heeft daardoor bijna de helft van haar leven in Nederland doorgebracht, is hier opgevoed en gaat hier naar school. Bovendien is sprake van een positieve verplichting, aangezien gesteld kan worden dat van de in Nederland verblijvende gezinsleden van eiseres niet verlangd kan worden dat zij een keuze maken tussen voortgezet verblijf in Nederland en gezinshereniging. Hierbij wordt verwezen naar de zaak Sen van het Europese Hof van de rechten van de mens (hierna: EHRM) van 21 december 2001 (JV 2002/30). Naar het oordeel van eiseres heeft verweerder in het bestreden besluit het beroep op de voornoemde zaak van het EHRM te gemakkelijk afgedaan.|De rechtbank overweegt als volgt.|2.10 De rechtbank zal allereerst ingaan op de vraag of verweerder, gelet op de onder r.o. 2.6 genoemde uitspraak van de Afdeling, het bezwaar wel ontvankelijk had mogen achten. De rechtbank acht daarbij het volgende van belang. Bij uitspraak van deze rechtbank en nevenvestigingsplaats van 6 mei 2003 (02/32139 MVV H) is een eerder beroep tegen de beslissing die was genomen naar aanleiding van het bezwaarschrift van 2 februari 2001 gegrond verklaard. Deze gegrondverklaring was gebaseerd op het feit dat verweerder bij de beoordeling van het bezwaarschrift ten onrechte het beleid zoals neergelegd in TBV 2002/4 niet had meegenomen. Blijkens deze uitspraak heeft deze rechtbank het bezwaar van 2 februari 2001 destijds kennelijk wel ontvankelijk geacht. Nu deze uitspraak in rechte onaantastbaar is geworden, kan de rechtbank niet meer treden in de vraag of het bezwaar ontvankelijk is. Weliswaar is bij voornoemde uitspraak de beslissing op bezwaar vernietigd en is daardoor de bezwaarfase weer opengevallen waarin een volledige heroverweging van alle feiten en omstandigheden plaats dient te vinden, echter deze heroverweging dient plaats te vinden met inachtneming van de uitspraak en geldt derhalve naar het oordeel van de rechtbank niet voor de ontvankelijkheidsvraag.|2.11 Vervolgens zal de rechtbank overgaan tot een inhoudelijke beoordeling van het geschil.|2.12 Ingevolge artikel 3.14 Vb wordt - voor zover relevant - de verblijfsvergunning voor bepaalde tijd onder een beperking verband houdende met gezinshereniging, zoals bedoeld in artikel 3.13 Vb, verleend aan het minderjarige biologische of juridische kind van de hoofdpersoon, dat naar het oordeel van Onze Minister feitelijk behoort en reeds in het land van herkomst feitelijk behoorde tot het gezin van die hoofdpersoon en dat onder het rechtmatige gezag van die hoofdpersoon staat.|2.13 Ingevolge artikel 3.103 Vb wordt de aanvraag getoetst aan het recht dat gold op het tijdstip waarop de aanvraag is ontvangen, tenzij uit de Wet anders voortvloeit of het recht dat geldt op het tijdstip waarop het besluit wordt gegeven, voor de vreemdeling gunstiger is.|2.14 In paragraaf B2/6.4 van de Vc (zoals dat luidde tot de inwerkingtreding van TBV 2002/4) had verweerder als zijn beleid - onder meer - neergelegd dat het minderjarige kind feitelijk behoort of in het land van herkomst feitelijk behoorde tot het gezin van de in Nederland wonende ouder bij wie verblijf wordt beoogd, indien de gezinsband reeds in het buitenland heeft bestaan. Het kind behoort niet langer feitelijk tot het gezin, indien de feitelijke gezinsband als verbroken kan worden beschouwd. Dit doet zich in elk geval voor indien sprake is van duurzame opneming in een ander gezin en indien degene bij wie verblijf wordt beoogd niet meer is belast met het gezag en niet meer in de kosten van opvoeding en verzorging voorziet.|De bewijslast om aan te tonen dat de feitelijke gezinsband niet is verbroken, ligt bij de vreemdeling. Naarmate de scheiding tussen ouder en kind langer duurt, wordt deze bewijslast zwaarder. De - objectief verifieerbare - intentie om het kind zo spoedig mogelijk naar Nederland te laten overkomen, is in elk geval van belang. De ouder zal goede redenen moeten aanvoeren waarom hij of zij het kind niet eerder naar Nederland heeft laten overkomen. Tevens zal de ouder moeten aantonen op welke wijze invulling is gegeven aan zijn of haar relatie met het kind in de periode van de scheiding.|2.15 Sinds 23 maart 2002 is het TBV 2002/4 van kracht, waarmee het bovenvermelde beleid is gewijzigd. In dit TBV wordt een onderscheid gemaakt tussen gevallen waarin sprake is van een scheiding tussen ouder en kind van minder dan vijf jaar en gevallen waarin die scheiding vijf jaar of langer heeft geduurd. Indien de scheiding vijf jaar of langer heeft geduurd wordt aangenomen dat de feitelijke gezinsband tussen ouder en kind is verbroken. Dit lijdt slechts uitzondering indien sprake is van (voor zover hier relevant) de omstandigheid dat er voor het kind geen aanvaardbare toekomst is weggelegd in het land van herkomst doordat er ten aanzien van dat kind sprake is van zodanige omstandigheden dat het niet of bezwaarlijk door in het land van herkomst wonende naaste bloed- of aanverwanten kan worden verzorgd.|2.16 Bij deze beoordeling gaat de rechtbank uit van de volgende feiten. De hoofdpersoon verblijft sedert 20 februari 1994 in Nederland. Op 29 januari 1996 heeft de hoofdpersoon eerder een aanvraag om afgifte van een mvv ingediend ten behoeve van eiseres. In het kader van deze aanvraag is door de korpschef een positief advies uitgebracht. Er is echter nooit een mvv afgegeven, aangezien eiseres zich nimmer bij de ambassade heeft gemeld.|2.17 Blijkens artikel 3.14, aanhef en onder c, Vb beoordeelt de Minister of het minderjarige kind feitelijk behoort en reeds in het land van herkomst behoorde tot het gezin van de hoofdpersoon. De Minister heeft vervolgens in zijn beleid, in TBV 2002/4, uitgangspunten neergelegd voor deze beoordeling en daarbij belang toegekend aan een termijn van vijf jaar. Zowel voor het geval dat de scheiding korter dan vijf jaar heeft geduurd, als voor het geval dat deze termijn langer heeft geduurd dan vijf jaar heeft de Minister uitzonderingen gemaakt. Weliswaar heeft de Minister deze uitzonderingen limitatief opgesomd, echter de Minister heeft hiermee niet uitgesloten dat ook na een scheiding van vijf jaar sprake kan zijn van een feitelijke gezinsband. Onder meer indien sprake is van een onaanvaardbare toekomst in het land van herkomst wordt aangenomen dat een kind, ondanks een scheiding van meer dan vijf jaar toch feitelijk behoort tot het gezin van de hoofdpersoon. Bij de toets of sprake is van een onaanvaardbare toekomst komt de Minister wederom een ruime beoordelingsvrijheid toe.|Gelet op het voorgaande kan niet gezegd worden dat de beoordelingsvrijheid van de Minister, zoals die is neergelegd in artikel 3.14, aanhef en onder c, Vb teniet is gedaan door TBV 2002/4 en dat dit TBV in strijd is met voornoemd artikel. De grief van eiseres kan naar het oordeel van de rechtbank niet slagen.|2.18 Ten aanzien van de berekening van de referteperiode oordeelt de rechtbank als volgt. Blijkens TBV 2002/4 is de referteperiode de periode gedurende welke de ouder en het kind van elkaar zijn gescheiden tot aan de aanvraag om gezinshereniging. De referteperiode begint op het moment dat de ouder het kind heeft achtergelaten en eindigt op het moment waarop om afgifte van een mvv voor gezinshereniging wordt verzocht. Achtergrond hiervan is blijkens de TBV met name de gedachte dat na verloop van tijd wordt aangenomen dat het kind is geworteld in het land van herkomst. De rechtbank ziet niet in dat dit anders zou zijn in het geval dat eerder een positief advies is verstrekt van welk advies geen gebruik is gemaakt. De worteling van het kind in het land van herkomst is immers ook na dat eerdere advies blijven voortduren en ouder en kind zijn al die tijd van elkaar gescheiden gebleven. In dit geval heeft de ouder het kind achtergelaten in februari 1994 en is de onderhavige mvv verzocht in juni 2000. Verweerder is daarom terecht uitgegaan van een referteperiode van meer dan vijf jaar. Nu eiseres verder niet aannemelijk heeft gemaakt dat zij valt onder een van de uitzonderingsgronden van TBV 2002/4 heeft verweerder kunnen aannemen dat de feitelijke gezinsband tussen eiseres en de hoofdpersoon is verbroken.|2.19 De rechtbank stelt vast dat eiseres niet heeft bestreden dat op grond van het oude beleid van paragraaf B2/6.4 Vc – zoals dat gold tot de inwerkingtreding van TBV 2002/4 – de feitelijke gezinsband als verbroken kan worden geacht. Eiseres heeft zich alleen op het standpunt gesteld dat verweerder bij toetsing aan het oude beleid ten onrechte heeft geoordeeld dat geen sprake is van bijzondere feiten en omstandigheden die aanleiding geven voor afwijken van de beleidsregels. Ten aanzien daarvan overweegt de rechtbank het volgende.|2.20 Nog daargelaten de vraag of artikel 4:84 Awb in het geval van een mvv-aanvraag wel toepassing kan vinden (immers de betreffende beleidsregels zijn regels ter uitvoering van de bevoegdheid tot toelating en niet ter uitvoering van de bevoegdheid tot de verlening van een mvv) is naar het oordeel van de rechtbank in dit geval niet gebleken van bijzondere feiten en omstandigheden zodat in dit geval geen aanleiding bestaat de gevraagde mvv te verlenen in afwijking van het ter zake gevoerde beleid. Immers, niet gebleken is dat de grootvader en de stiefmoeder van eiseres niet meer voor haar kunnen zorgen, noch dat zij dit niet willen doen. Dit klemt te meer daar de grootvader en zijn vrouw eveneens de zorg hebben voor hun eigen kind, dat twee jaar ouder is dan eiseres, waartoe zij blijkbaar wel in staat zijn. Louter het feit dat de grootvader en zijn vrouw op leeftijd zijn wordt niet geacht een bijzondere omstandigheid te zijn.|2.21 Ten aanzien van de grief van eiseres dat verweerder bij toetsing aan het nieuwe recht niet is toegekomen aan de toets van artikel 4:84 Awb overweegt de rechtbank als volgt. Ter zitting is eiseres gevraagd toe te lichten welke feiten en omstandigheden niet zijn meegenomen door verweerder bij het nemen van het bestreden besluit. Naar het oordeel van de rechtbank zijn de door eiseres genoemde omstandigheden blijkens het besluit door verweerder betrokken bij de beoordeling. Verweerder heeft de omstandigheid dat er voor eiseres geen verzorging meer voorhanden is immers beoordeeld in het kader van  de vraag of er voor eiseres al dan niet een aanvaardbare toekomst weggelegd is in het land van herkomst. Vervolgens heeft verweerder ook de omstandigheid dat de hoofdpersoon en haar oudste dochter de Nederlandse nationaliteit hebben en al lange tijd in Nederland verblijven betrokken bij de beoordeling. Ten slotte heeft verweerder in het bestreden besluit vermeld dat er niet gebleken is van bijzondere feiten en omstandigheden die tot gebruikmaking van de inherente afwijkingsbevoegdheid moeten nopen.|Naar het oordeel van de rechtbank heeft verweerder in redelijkheid kunnen oordelen dat in dit geval geen sprake is van bijzondere feiten en omstandigheden op grond waarvan verweerder in afwijking van het gevoerde beleid aan eiseres een mvv had dienen te verlenen.|2.22 Beoordeeld zal ten slotte moeten worden of het in artikel 8 EVRM genoemde recht op eerbiediging van het gezinsleven met zich brengt dat aan eiseres verblijf hier te lande dient te worden toegestaan. In de onderhavige zaak is niet in geschil dat sprake is van gezinsleven in de zin van artikel 8 EVRM. Bezien zal derhalve moeten worden of de weigering om aan eiseres verblijf hier te lande toe te staan inmenging in dit gezinsleven vormt. De rechtbank oordeelt dat dit niet het geval is. Eiseres is immers nimmer in het bezit geweest van een verblijfstitel, zodat het bestreden besluit er dan ook niet toe strekt eiseres een verblijfstitel te ontnemen die haar tot het uitoefenen van het gezinsleven hier te lande in staat stelde.|Derhalve dient te worden bezien of op verweerder een positieve verplichting rust om eiseres familie- en gezinsleven met haar moeder in Nederland mogelijk te maken. Op grond van vaste jurisprudentie van het EHRM geldt daarbij als uitgangspunt dat artikel 8 EVRM voor de Staat geen algemene verplichting met zich brengt gezinshereniging op haar grondgebied mogelijk te maken door immigratie toe te staan. Teneinde de omvang van de (negatieve of positieve) verplichtingen voor de Staat te bepalen en de door de Staat gemaakte belangenafweging te beoordelen, dienen de feiten en omstandigheden in het individuele geval in ogenschouw te worden genomen, waaronder de vraag of er ernstige belemmeringen bestaan om het gezinsleven in een ander land uit te oefenen.|2.23 In het kader van deze belangenafweging werd in de uitspraak van het EHRM inzake Sen tegen Nederland door het EHRM overwogen dat het kind in die zaak, gezien haar leeftijd, een bijzonder belang had te worden opgenomen in het gezin van haar ouders, nu deze in staat en bereid waren voor haar te zorgen; dat daarbij het feit dat de ouders van het kind er ooit voor hadden gekozen haar in het land van herkomst achter te laten hieraan niet afdoet, omdat een dergelijke keuze niet kan worden opgevat als een besluit om nooit meer in gezinsverband te gaan leven. Vervolgens werd in die zaak, gelet op de lange duur van het legale verblijf van de ouders in Nederland en het feit dat er inmiddels twee kinderen in Nederland waren geboren zonder feitelijke banden met Turkije, aangenomen dat er ernstige bezwaren bestaan tegen hereniging in het land van herkomst.|2.24 Verweerder heeft zich naar het oordeel van de rechtbank terecht op het standpunt gesteld dat de situatie in het onderhavige geval anders ligt. Immers, in de onderhavige zaak is de oudste dochter van de hoofdpersoon eveneens geboren in Venezuela en woont de vader van de hoofdpersoon nog in Venezuela. Daarom kan niet gezegd kan worden dat de oudste dochter van de hoofdpersoon geen banden heeft met Venezuela. Uit hetgeen eiseres overigens naar voren heeft gebracht vloeit geen positieve verplichting voort om eiseres hier te lande toe te laten.|2.25 Voorts is niet gebleken dat het bestreden besluit op andere gronden de toetsing aan geschreven en ongeschreven rechtsregels niet kan doorstaan.|2.26 Het beroep zal ongegrond dienen te worden verklaard.|2.27 Van omstandigheden op grond waarvan een van de partijen zou moeten worden veroordeeld in de door de andere partij gemaakte proceskosten, is niet gebleken.|3. BESLISSING|De rechtbank:|verklaart het beroep ongegrond.|Deze uitspraak is gedaan door mr. E.P.W van de Ven, lid van de enkelvoudige kamer voor vreemdelingenzaken, en uitgesproken in het openbaar op 9 juli 2004, in tegenwoordigheid van mr. M.H. Affourtit-Kramer als griffier.|Afschrift verzonden op: 9 juli 2004|Coll:|RECHTSMIDDEL|Tegen deze uitspraak staat geen gewoon rechtsmiddel open."
ECLI:NL:RBROT:2020:13057,none,Uitspraak,C/10/608553 / FA RK 20-9200,Civiel recht; Personen- en familierecht,Rechtbank Rotterdam,2020-12-17 00:00:00,none,Beschikking,Rotterdam,none,Raad voor de Rechtspraak,2021-03-05 00:00:00,2021-03-08 14:16:16,"Zorgmachtiging, artikel 6:4 Wvggz. Tijdens de mondelinge behandeling hebben de behandelaren bevestigd dat het betrokkene gelukt is om samen met zijn advocaat een plan van aanpak op te stellen waar iedereen mee akkoord is. Betrokkene zal aan de hand van dit plan van aanpak samen met de ambulant behandelaar als nodig een zelfbindingsverklaring gaan opstellen. Naar het oordeel van de rechtbank is er daarom sprake van instemming, zoals bedoeld in artikel 1:4 lid 3 Wvggz, en is er geen reden voor het opleggen van verplichte zorg.","RECHTBANK ROTTERDAM|Team familie|Zaak-/rekestnummer: C/10/608553 / FA RK 20-9200|Betrokkenenummer: [nummer]|Schriftelijke uitwerking van de mondelinge beslissing van 17 december 2020 betreffende een zorgmachtiging als bedoeld in artikel 6:4 van de Wet verplichte geestelijke gezondheidszorg (hierna: Wvggz)|op verzoek van:|de officier van justitie in het arrondissement Rotterdam|, hierna: de officier,|met betrekking tot:|[naam betrokkene]|,|geboren op [geboortedatum betrokkene] te [geboorteplaats betrokkene] ,|hierna: betrokkene,|wonende aan de [adres betrokkene] , [postcode betrokkene] te [woonplaats betrokkene] ,|advocaat mr. M.H. de Lange te Rotterdam.|1.|Procesverloop|1.1.|Het verloop van de procedure blijkt uit het verzoekschrift van de officier, ingekomen op 24 november 2020.|Bij het verzoekschrift zijn de volgende bijlagen gevoegd:|de medische verklaring opgesteld door drs. [naam psychiater 1] , psychiater, van 16 november 2020;|de zorgkaart van 2 november 2020;|het zorgplan van 20 oktober 2020;|de bevindingen van de geneesheer-directeur over het zorgplan;|de gegevens over eerder afgegeven machtigingen op grond van de Wet Bopz en de Wvggz;|het bericht dat er geen relevante politiegegevens en/of de strafvorderlijke- en justitiële gegevens van betrokkene zijn.|1.2.|De mondelinge behandeling van het verzoek heeft plaatsgevonden op 17 december 2020. Bij die gelegenheid zijn (overeenkomstig artikel 2 lid 1 van de Tijdelijke wet COVID-19 Justitie en Veiligheid) via beeld- en geluidverbinding gehoord:|betrokkene met zijn hiervoor genoemde advocaat;|drs. [naam psychiater 2] , psychiater, en [naam ambulant behandelaar] , ambulant behandelaar, beiden verbonden aan Antes.|1.3.|De officier is niet gehoord, omdat hij een nadere toelichting op of motivering van het verzoek niet nodig achtte.|2.|Beoordeling|2.1.|Tijdens de mondelinge behandeling van het verzoek op 3 december 2020 is namens betrokkene aangevoerd dat hij zich niet verzet tegen de vormen van zorg die noodzakelijk worden geacht om de ernstige nadelen die voortvloeien uit zijn recidiverende psychoses in het kader van schizofrenie af te wenden. Verplichte zorg mag alleen worden opgelegd wanneer het echt niet anders kan en alle alternatieven waaronder een eigen plan van aanpak zijn overwogen. De mondelinge behandeling van het verzoek is vervolgens aangehouden om betrokkene in de gelegenheid te stellen een plan van aanpak op te stellen. Tijdens de tweede mondelinge behandeling hebben de behandelaren bevestigd dat het betrokkene gelukt is om samen met zijn advocaat een plan van aanpak op te stellen waar iedereen mee akkoord is. Betrokkene zal aan de hand van dit plan van aanpak samen met de ambulant behandelaar als nodig een zelfbindingsverklaring gaan opstellen. Naar het oordeel van de rechtbank is er daarom sprake van instemming, zoals bedoeld in artikel 1:4 lid 3 Wvggz, en is er geen reden voor het opleggen van verplichte zorg.|2.2.|Gelet op het voorgaande wordt het verzoek afgewezen.|3.|Beslissing|De rechtbank wijst het verzoek af:|Deze beschikking is op 17 december 2020 mondeling gegeven door mr. B. Krijnen, rechter, in tegenwoordigheid van mr. R. Jelicic, griffier, en op 21 december 2020 schriftelijk uitgewerkt en getekend.|Tegen deze beschikking staat het rechtsmiddel van cassatie open."
ECLI:NL:RBBRE:2011:BP2918,none,Uitspraak,228440 KG ZA 10-732,Civiel recht,Rechtbank Breda,2011-02-02 00:00:00,none,Voorlopige voorziening,none,none,Raad voor de Rechtspraak,2013-04-05 00:00:00,2015-11-11 18:52:03,"Scholier maakt geen gebruik van drempeloze en kosteloze procedure om bezwaren tegen genomen beslissingen te uiten en te laten wegen, zodat voorzieningenrechter (de moeder van de) scholier niet-ontvankelijk in de vordering verklaart.","vonnis|RECHTBANK BREDA|Sector civiel recht|zaaknummer / rolnummer: 228440 / KG ZA 10-732|Vonnis in kort geding van 2 februari 2011|in de zaak van|[eiseres],|in haar hoedanigheid van wettelijk vertegenwoordigster van [Zoon M]|wonende te Breda,|eiseres,|advocaat mr. J.G.A. Middelkoop,|tegen|de stichting|STICHTING KATHOLIEK VOORTGEZET ONDERWIJS BREDA|EN OMGEVING / SKVOB,|gevestigd te Breda,|gedaagde,|advocaat mr. L. Bijlsma.|Partijen zullen hierna [eiseres] en SKVOB genoemd worden.|1. De procedure|1.1. Het verloop van de procedure blijkt uit:|- de dagvaarding van 23 december 2010 met producties genummerd 1 tot en met 8;|- de brief van 13 januari 2011 met producties genummerd 1 tot en met 16 van de zijde van SKVOB;|- het faxbericht van 17 januari 2011 met een kopie van de betekende dagvaarding en de afgegeven toevoeging van de Raad voor Rechtsbijstand van de zijde van [eiseres]|- de mondelinge behandeling van 18 januari 2011;|- de pleitnota van [eiseres];|- de pleitnota van SKVOB.|1.2. Ten slotte is vonnis bepaald.|2. Het geschil|2.1. [eiseres] vordert, uitvoerbaar bij voorraad op alle dagen en uren en zo nodig op de minuut, SKVOB te veroordelen om onmiddellijk na betekening van het in deze te wijzen vonnis:|a. het cijfer 1 bij het vak management en organisatie op de cijferlijst van [Zoon M] te wijzigen in een 5.4;|b. het eindcijfer management en organisatie op rapport 4 te wijzigen in een 5,5;|c. het negatieve advies voor het volgen van 5 havo onderwijs te wijzigen in een positief advies;|d. [Zoon M] toe te laten tot het volgen van 5 havo onderwijs op het Newmancollege;|e. enig andere (voorlopige) voorziening te treffen als de voorzieningenrechter geraden voorkomt;|f. SKVOB te veroordelen in de kosten van deze procedure.|2.2. SKVOB voert verweer.|2.3. Op de stellingen van partijen wordt hierna, voor zover van belang, nader ingegaan.|3. De beoordeling|3.1. Op grond van de niet of onvoldoende weersproken stellingen en de overgelegde producties wordt uitgegaan van de navolgende feiten:|- [eiseres] is de moeder van [Zoon M].|- In het schooljaar 2009-2010 heeft [Zoon M] 4 havo onderwijs gevolgd op het Newmancollege, een onderwijsinstelling die tot de SKVOB behoort.|- Nadat [Zoon M] met justitie in aanraking is gekomen, heeft de rector op 6 november 2009 een gesprek gevoerd met [Zoon M], zijn zus en [eiseres].|- Naar aanleiding van dit gesprek heeft het Newmancollege de ouders van [Zoon M] bij brief van 25 november 2009 medegedeeld dat [Zoon M] zijn opleiding op het Newmancollege kan voortzetten, mits hij zich voorbeeldig gedraagt. [Zoon M], zijn ouders, de rector en de afdelingsleider (mevrouw [X]) hebben in dit verband een overeenkomst gesloten, waarin ondermeer is bepaald dat [Zoon M] zich naar behoren dient te gedragen.|- Op 26 januari 2010 is [Zoon M] afwezig bij de PTA-toets voor het vak geschiedenis.|- Bij brief van 4 februari 2010 heeft het Newmancollege de ouders van [Zoon M] het volgende medegedeeld:|“[Zoon M] was niet aanwezig bij zijn PTA toets geschiedenis op dinsdag 26 januari jl. Dit is gemeld aan de eindexamencommissie en dat heeft geleid tot het volgende besluit:|1. [Zoon M] maakt zijn PTA toets geschiedenis tijdens het inhaalmoment op 11 februari.|2. Hierdoor vervalt voor [Zoon M] één herkansingsmogelijkheid aan het einde van het schooljaar.|Indien u vragen hebt over deze brief, kunt u ons te allen tijde bellen. Mocht u bezwaar willen aantekenen tegen de inhoud van deze brief, dan verwijzen wij u naar de heer [V], voorzitter van de examencommissie.”|Er is geen bezwaar aangetekend tegen deze beslissing.|- Op 20 april 2010 en 22 april 2010 is [Zoon M] uit de les verwijderd, omdat hij geen huiswerk had gemaakt.|- Naar aanleiding van het gedrag van [Zoon M] heeft het Newmancollege de ouders van [Zoon M] bij brief van 17 mei 2010 uitgenodigd voor een gesprek, welk gesprek op 31 mei 2010 in het bijzijn van de leerplichtambtenaar heeft plaatsgevonden. Tijdens dit gesprek heeft het Newmancollege medegedeeld dat [Zoon M] aan het einde van het schooljaar van school af moest.|- Op 2 juli 2010 is [Zoon M] niet aanwezig bij de toets voor het vak management en organisatie.|- In het Examenreglement is het volgende bepaald:|2.4.4 	Indien een kandidaat van mening is dat een of meer op de lijst vermelde beoordelingen|onjuist zijn, dient hij binnen 3 werkdagen na het ontvangen van de lijst schriftelijk beroep aan te tekenen bij de secretaris van het eindexamen van de school (…).|2.5.3	Indien een kandidaat in verband met ziekte of met andere ernstige omstandigheden een|of meer zittingen van het schoolexamen c.q. centraal examen niet kan bijwonen, dient hij vóór aanvang van de examenzitting de secretaris van het eindexamen in kennis te stellen van zijn afwezigheid. (…).|- Bij brief van 13 juli 2010 is aan de ouders van [Zoon M] het volgende medegedeeld:|“[Zoon M] was niet aanwezig bij zijn examendossiertoets Management en Organisatie op vrijdag 2 juli. Hij is niet ziek gemeld bij de secretaris van het eindexamen. De examencommissie heeft hierover het volgende besluit genomen: voor het betreffende pta-onderdeel is het cijfer 1 genoteerd. Volgens het examenreglement kan het resultaat van deze toets niet herkanst worden. Op het eindrapport van [Zoon M] staat 3 maal het cijfer 5, waardoor hij niet bevorderd kan worden. Zoals diverse malen is besproken, mag [Zoon M] niet doubleren in klas 4. Hij heeft zich namelijk niet gehouden aan de voorwaarden die in november 2009 zijn vastgelegd en ondertekend in een contract. Wij zijn bereid hem een kans te bieden via het vavo (…) Indien u vragen hebt over deze brief, kunt u ons te allen tijde bellen. Mocht u bezwaar willen aantekenen tegen de inhoud van deze brief, dan verwijzen wij u naar Dhr. [V], voorzitter van de examencommissie.”|Er is geen bezwaar aangetekend tegen deze beslissing.|- [Zoon M] heeft de toets voor het vak management en organisatie op zijn verzoek op 13 juli 2010 alsnog gemaakt. Het resultaat hiervan was een 5,4.|-  [Zoon M] was niet aanwezig bij de rapportuitreiking en heeft zijn rapport na de zomervakantie opgehaald en zonder bezwaar behouden.|- [Zoon M] volgt sinds medio september 2010 4 havo onderwijs op een andere onderwijsinstelling van SKVOB, het Mencia de Mendoza Lyceum.|- Bij brief van 4 oktober 2010 heeft de advocaat van [eiseres] en [Zoon M] het Newmancollege gesommeerd om het rapportcijfer van [Zoon M] aan te passen en hem toe te laten tot het volgen van 5 havo onderwijs.|- Bij brief van 8 oktober 2010 heeft het Newmancollege de sommatie van de hand gewezen, waarna de advocaat van [eiseres] en [Zoon M] het Newmancollege bij brief van 14 oktober 2010 heeft verzocht om nadere informatie.|- Het Newmancollege heeft de advocaat daarop bij brief van 22 oktober 2010 uitgenodigd voor een persoonlijk gesprek, van welke uitnodiging geen gebruik is gemaakt.|3.2. [eiseres] legt kortweg aan haar vordering ten grondslag dat het Newmancollege ten onrechte de herkansing van [Zoon M] voor het vak management en organisatie niet in de berekening van het eindcijfer heeft meegenomen, waardoor hij niet is bevorderd naar havo 5. Omdat [eiseres] [Zoon M] niet overeenkomstig het Examenreglement heeft ziek gemeld, heeft [Zoon M] het cijfer 1 gekregen. Deze maatregel van het Newmancollege berokkent [Zoon M] onevenredige schade. [Zoon M] heeft niet in strijd met de op 25 november 2009 gemaakte afspraken gehandeld, zodat hem ten onrechte de toegang tot het volgen van onderwijs aan het Newmancollege is ontzegd. Het niet gemaakte huiswerk in april 2010 moet worden opgevat als normaal puberaal gedrag. Tijdens het gesprek op 31 mei 2010 heeft [eiseres] bezwaar gemaakt tegen het besluit om [Zoon M] na het schooljaar van school te sturen, waarop haar is medegedeeld dat [Zoon M] mocht blijven wanneer hij zijn toetsweek goed zou afronden. Deze toezegging, alsmede de toezegging dat [Zoon M] zou worden toegelaten tot het vavo is het Newmancollege niet nagekomen. Bovendien handelt het Newmancollege in strijd met het gelijkheidsbeginsel.|3.3. SKVOB stelt kortweg: [eiseres] kan niet in haar vordering worden ontvangen. [eiseres] en [Zoon M] hebben, hoewel daartoe uitdrukkelijk in de gelegenheid te zijn gesteld, geen bezwaar aangetekend tegen de genomen besluiten conform de in het Examenreglement neergelegde bezwaarschriftenprocedure. Zij hebben hun rechten verwerkt. Bovendien ontbreekt het spoedeisend belang, heeft [eiseres] niet voldaan aan haar stelplicht, lenen de vorderingen zich niet voor een behandeling in kort geding en betwist SKVOB de gestelde toezeggingen.|3.4. Artikel 3:303 BW bepaalt dat zonder voldoende belang aan niemand een rechtsvordering toekomt. In het Examenreglement is een eenvoudige, laagdrempelige en kosteloze weg opengesteld om tegen besluiten binnen een bepaalde termijn bezwaren te uiten en te laten wegen. [Zoon M] heeft desgevraagd ter zitting verklaard dat hij van de inhoud van het Examenreglement op de hoogte was. Bovendien zijn [eiseres] en [Zoon M] expliciet op deze mogelijkheid van bezwaar gewezen in de brieven van 4 februari 2010 en 13 juli 2010. Vast staat dat zij van deze mogelijkheid geen gebruik hebben gemaakt. Dit veroorzaakt dat als er nog enig belang zou kleven aan deze vorderingen, dat niet rechtens te respecteren is. Een nadere toelichting die dat in dit geval anders doet zijn, ontbreekt. [eiseres] kan niet in haar vorderingen worden ontvangen, zodat aan de nader geponeerde stellingen en gevoerde weren niet wordt toegekomen.|3.5. [eiseres] zal als de in het ongelijk gestelde partij in de proceskosten worden veroordeeld. De kosten aan de zijde van SKVOB worden begroot op:|- vast recht	EUR 	560,00|- salaris advocaat	816,00|Totaal	EUR 	1.376,00|4. De beslissing|De voorzieningenrechter|4.1. verklaart [eiseres] niet-ontvankelijk in haar vordering;|4.2. veroordeelt [eiseres] in de proceskosten, aan de zijde van SKVOB tot op heden begroot op EUR 1.376,00.|Dit vonnis is gewezen door mr. Leijten en in het openbaar uitgesproken op 2 februari 2011."
ECLI:NL:RBMNE:2020:4483,none,Uitspraak,8240577 MC EXPL  19-11159,Civiel recht; Verbintenissenrecht,Rechtbank Midden-Nederland,2020-10-14 00:00:00,none,Eerste aanleg - enkelvoudig,Almere,none,Raad voor de Rechtspraak,2020-10-22 00:00:00,2020-11-06 11:23:41,"Eiseres, een zorginstelling, en gedaagde hebben op 1 januari 2016 een overeenkomst van opdracht gesloten. Op basis van die overeenkomst was gedaagde gehouden zorgwerkzaamheden uit te voeren  in opdracht van eiseres ten behoeve van cliënten van eiseres. Gedaagde heeft in strijd met de overeenkomst in de nacht van 5 op 6 december 2016 de zorg aan een terminale patiënt door een derde laten uitvoeren. Die derde heeft een bedrag van € 5.000,00 overgeboekt van de rekening van de patiënt naar haar rekening en € 250,00 contant geld ontvreemd. De patiënt is op [overlijdensdatum] 2016 komen te overlijden. Eiseres heeft een bedrag van € 5.250,00 aan de nabestaanden vergoed. Eiseres spreekt gedaagde aan tot betaling van dat bedrag aan haar, omdat gedaagde in strijd met de overeenkomst van opdracht een derde heeft ingeschakeld. De kantonrechter oordeelt dat het causaal verband tussen het handelen van gedaagde, het inschakelen van een derde, en de gepleegde diefstal door de derde in een te verwijderd verband tot elkaar staat, zodat het handelen van die derde op die grond niet aan gedaagde kan worden toegerekend.  Echter op grond van artikel 6:76 BW is indien de schuldenaar (gedaagde) bij de uitvoering van de verbintenis gebruik van de hulp van een andere persoon (de derde) maakt die schuldenaar voor de gedraging van die hulpersoon op gelijk wijze als voor eigen gedragingen aansprakelijk. Gedaagde treft weliswaar geen schuld aan de diefstal door de derde, maar toerekening aan gedaagde vindt in dit geval op grond van de wet plaats..","RECHTBANK MIDDEN-NEDERLAND|Civiel recht|kantonrechter|locatie Almere|zaaknummer: 8240577 MC EXPL  19-11159|Vonnis van 14 oktober 2020|inzake|de stichting|[eiseres]|gevestigd te [vestigingsplaats] ,|verder ook te noemen [eiseres] ,|eisende partij in conventie,|verwerende partij in reconventie,|gemachtigde: GGN Mastering Credit B.V.,|tegen:|[gedaagde] , (mede) handelend onder de naam [handelsnaam]|,|wonende te [woonplaats] ,|verder ook te noemen [gedaagde] ,|gedaagde partij in conventie,|eisende partij in reconventie,|gemachtigde: mr. A.H.H. Nauta.|1|De procedure|1.1.|Het verloop van de procedure blijkt uit:|- de dagvaarding|- de conclusie van antwoord in conventie, tevens conclusie van eis in reconventie|- de conclusie van antwoord in reconventie, tevens houdende (voorwaardelijke) vermeerdering van eis in conventie|- de conclusie van repliek in conventie|- de conclusie van dupliek in conventie, tevens conclusie van repliek in reconventie, tevens akte vermindering van eis in reconventie|- de conclusie van dupliek in reconventie.|1.2.|Ten slotte is vonnis bepaald.|2|De feiten|2.1.|[eiseres] en [gedaagde] hebben op 1 januari 2016 een overeenkomst van opdracht gesloten. Op basis van die overeenkomst was [gedaagde] gehouden zorgwerkzaamheden uit te voeren  in opdracht van [eiseres] in de periode 1 december 2016 tot en met 31 december 2016. De overeenkomst is verlengd tot 30 april 2017.|2.2.|De overeenkomst luidt, voor zover relevant, als volgt:|“3.1 	Opdrachtnemer is verantwoordelijk voor het bieden van verantwoorde en kwalitatieve zorg. Opdrachtnemer is hierdoor verplicht zijn/haar kennis en bekwaamheden actueel te houden en houdt zich aan de geldende beroepscodes. Wanneer dat wordt nagelaten kan Opdrachtgever Opdrachtnemer hiervoor verantwoordelijk houden en aansprakelijk stellen op grond van de daaraan gerelateerde gevolgen.|3.2.|In geval van ziekte of ongeval van Opdrachtnemer zal deze Opdrachtgever terstond in kennis stellen en trachten partijen gezamenlijk een oplossing te zoeken met het oog op het zo spoedig mogelijk contineren van de werkzaamheden c.q. dienstverlening.|7.1|Alhoewel Opdrachtgever de eindverantwoordelijkheid voor de geleverde zorg draagt en daarmee hoofdaansprakelijk is zal Opdrachtgever Opdrachtnemer aansprakelijk stellen indien de door Opdrachtgever geleden schade het gevolg is van een toerekenbare tekortkoming van Opdrachtnemer, danwel wanneer de betreffende partij in gebreke is gebleven of er sprake is van opzet of schuld.”|2.3.|Mevrouw [A] heeft aan [eiseres] de opdracht verstrekt om in de nacht van|5 op 6 december 2016 zorg te verlenen aan de heer [B] . Met tussenkomst van [naam onderneming] B.V. is aan [gedaagde] de opdracht verstrekt om de verzochte zorg daadwerkelijk te verlenen. [gedaagde] kon de zorg niet zelf verlenen en heeft zich die nacht laten vervangen door een derde, genaamd [C] (hierna: [C] ). [gedaagde] heeft [eiseres] niet van haar verhindering en de vervanging op de hoogte gesteld.|2.4.|In de nacht van 5 op 6 december 2016 is € 5.000,00 van de rekening van de heer [B] overgeschreven naar de rekening van [C] en is een bedrag van € 250,00 aan cashgeld uit de woning van de heer [B] weggenomen.|2.5.|[B] is op [overlijdensdatum] 2016 komen te overlijden.|2.6.|Op 15 december 2016 ontvangt [D] , regiomanager [.] , de volgende|e-mail van de zoon van de heer [B] :|“De schade vanwege frauduleus gedrag afgelopen dinsdag 6 december (…) t.l.v. de heer [B] bedraagt € 5.250,00. Graag dit bedrag, zoals afgesproken, overmaken op rekening (…) t.n.v. [B] en/of mevrouw [A] .”|2.7.|[eiseres] heeft de schade van € 5.250,00 aan de nabestaanden van de heer [B] betaald.|2.8.|[C] is voor het plegen van de diefstal door de rechtbank strafrechtelijk veroordeeld. Op 21 augustus 2018 ontvangt [gedaagde] een e-mail van [E] , werkzaam bij de politie, waarin staat:|“ [voornaam van C] is voor de rechter geweest en is in 2 zaken veroordeeld.|Zij heeft opgelegd gekregen:|Een taakstraf van 160 uur.|Een voorwaardelijke gevangenisstraf van 2 maanden.|Een proeftijd van twee jaar, met bijzondere voorwaarden.|Een ontneming ivm geleden financiële schade benadeelde(n). (…)”|2.9.|[gedaagde] moet voor haar werkzaamheden in november 2016 nog een bedrag van|€ 1.764,05 van [eiseres] ontvangen.|3|Het geschil|in conventie|3.1.|[eiseres] vordert bij vonnis, uitvoerbaar bij voorraad, veroordeling van [gedaagde] om aan [eiseres] te voldoen € 4.842,77 (bestaande uit € 3.485,94 aan hoofdsom, € 807,33 aan rente tot de dag van dagvaarding en € 573,04 aan buitengerechtelijke incassokosten, waarop een bedrag van € 23,54 als voldaan aan de incassotussenpersoon in mindering is gebracht), te vermeerderen met de wettelijke rente over de hoofdsom vanaf de dag van dagvaarding tot de voldoening. [eiseres] vordert voorts veroordeling van [gedaagde] in de proceskosten.|3.2.|[eiseres] heeft het bedrag van € 1.764,05 dat [eiseres] nog aan [gedaagde] moet betalen,  verrekend met de door [eiseres] betaalde schade van € 5.250,00. [eiseres] vermeerdert haar eis voorwaardelijk met dat bedrag indien de kantonrechter tot het oordeel komt dat zij niet mag verrekenen.|3.3.|[eiseres] legt het volgende aan haar vordering ten grondslag. [gedaagde] is toerekenbaar tekort geschoten in de nakoming van haar verplichtingen uit hoofde van de tussen partijen gesloten overeenkomst van opdracht. Op grond van artikel 3.2 van de overeenkomst had [gedaagde] direct contact moeten opnemen met [eiseres] om gezamenlijk te zoeken naar een  oplossing voor haar verhindering. [gedaagde] heeft de zorg voor de heer [B] zonder [eiseres] in kennis te stellen door een niet gekwalificeerd persoon laten verlenen. [eiseres] is jegens de nabestaanden op grond van artikel 6:171 BW aansprakelijk en heeft hierdoor schade geleden. [gedaagde] is op grond van artikel 7.1 van de overeenkomst jo artikel 6:162 BW gehouden die schade te vergoeden. [gedaagde] heeft in een gesprek op 22 december 2016 mondeling aansprakelijkheid voor de schade erkend en is akkoord gegaan met het voorstel om het bedrag van € 1.764,05 te verrekenen met de schade.|[eiseres] vordert wettelijke rente en vergoeding van de buitengerechtelijke incassokosten, omdat [gedaagde] in verzuim is geraakt en [eiseres] de vordering uit handen heeft moeten geven.|3.4.|[gedaagde] betwist aansprakelijk te zijn en voert als volgt verweer. [eiseres] is door de nabestaanden niet aansprakelijk gesteld. Nu een aansprakelijkstelling ontbreekt heeft [eiseres] zonder daartoe verplicht te zijn de schade aan de nabestaanden vergoed. Dat [eiseres] heeft betaald, betekent niet dat zij schade heeft geleden. Risicoaansprakelijkheid op grond van artikel 6:171 BW is niet aan de orde nu [C] de schade voor de nabestaanden heeft veroorzaakt en zij niet in de uitoefening van het bedrijf van [eiseres] handelde. Het handelen van [C] kan ook niet als een toerekenbare tekortkoming dan wel gebrek of opzet of schuld van [gedaagde] in de zin van artikel 7.1 van de overeenkomst en artikel 6:162 BW worden aangemerkt. De nabestaanden kunnen hun schade alleen verhalen op [C] als pleegster van de onrechtmatige daad.|in reconventie|3.5.|[gedaagde] vordert bij vonnis, na vermindering van eis, uitvoerbaar bij voorraad, [eiseres] te veroordelen om aan [gedaagde] te voldoen € 1.764,05, te vermeerderen met de wettelijke rente vanaf 5 februari 2020 tot aan de dag van voldoening en met veroordeling van [eiseres] in de proceskosten.|3.6.|[gedaagde] stelt dat [eiseres] [gedaagde] voor haar werkzaamheden moet betalen en zij die betaling niet kan inhouden. Zij kan dan ook niet tot verrekening overgaan. Het schriftelijk verslag van 31 januari 2017 van het gesprek op 22 december 2016 is in afwezigheid van [gedaagde] opgesteld en is niet door [gedaagde] ondertekend. [gedaagde] betwist dat zij akkoord zou zijn gegaan met verrekening.|3.7.|[eiseres] stelt daar tegenover dat zij gerechtigd is om de vordering van [gedaagde] met de door [eiseres] geleden gevolgschade te verrekenen en [gedaagde] met verrekening heeft ingestemd.|4|De beoordeling|in conventie|4.1.|Vast staat dat jegens [B] en zijn nabestaanden door [C] onrechtmatig is gehandeld en de nabestaanden als gevolg van dat onrechtmatig handelen schade hebben geleden. Allereerst is in geschil de vraag of [eiseres] als gevolg hiervan gehouden was de schade aan de nabestaanden te vergoeden, zoals ook door [eiseres] gedaan. De kantonrechter beantwoordt die vraag bevestigend.|Aansprakelijkheid [eiseres]|4.2.|Tussen [eiseres] en de heer [B] is een zorgovereenkomst gesloten, waarbij [eiseres] zich heeft verplicht aan [B] (terminale) zorg te verlenen overeenkomstig de door de wijkverpleegkundige afgegeven indicatie op basis van de Zorgverzekeringswet. In opdracht van [eiseres] heeft [gedaagde] de uitvoering van de zorgwerkzaamheden op zich genomen. Tijdens de uitvoering van die opdracht is in de nacht van 5 op 6 december 2016 een bedrag van           € 5.250,00 gestolen van [B] . De diefstal heeft plaatsgevonden tijdens de te verrichten zorgwerkzaamheden en die moeten dus worden beschouwd als werkzaamheden ter uitoefening van het bedrijf van [eiseres] . Nu de diefstal tijdens de werkzaamheden, die [eiseres] had uitbesteed aan [gedaagde] , heeft plaatsgevonden, is [eiseres] aansprakelijk voor de door de nabestaanden geleden schade. Daar doet niet aan af dat de diefstal niet door [gedaagde] is gepleegd, maar door [C] . [eiseres] heeft dan ook terecht op verzoek van de nabestaanden de schade vergoed.|(Toerekenbare) tekortkoming en aansprakelijkheid [gedaagde]|4.3.|De volgende vraag die moet worden beantwoord is of [gedaagde] toerekenbaar tekort is geschoten in de nakoming van haar contractuele verplichtingen en [eiseres] als gevolg daarvan schade heeft geleden, waarvoor [gedaagde] volgens [eiseres] op grond van artikel 7.1 van de overeenkomst en artikel 6:162 BW aansprakelijk is. Dat de zorg op verzoek van [gedaagde] door een ander is verleend, te weten [C] , is gezien de bijzondere aard van de zorgovereenkomst met een kwetsbare patiënt als een tekortkoming van [gedaagde] aan te merken. [gedaagde] heeft daarmee in strijd met artikel 3.2 van de overeenkomst zonder overleg en toestemming van [eiseres] een derde persoon aangesteld om die terminale extramurale zorg te verlenen. Als [gedaagde] zich aan de afspraken had gehouden, had de schade, bestaande uit de diefstal, zich niet voorgedaan.|4.4.|De vraag die voorligt is of de schade aan [gedaagde] kan worden toegerekend als gevolg van bovenstaande tekortkoming. De kantonrechter beantwoordt die vraag ontkennend. Het causaal verband tussen het handelen van [gedaagde] , het inschakelen van een derde, en de gepleegde diefstal door [C] staat in een te verwijderd verband tot elkaar. Niet gesteld noch gebleken is dat [gedaagde] door [C] in te schakelen heeft geweten dan wel had moeten weten dat de kans op het plegen van de diefstal aanwezig zou zijn. Nu het oorzakelijk verband niet is komen vast te staan, zal op grond van artikel 7.1 van de overeenkomst dan wel 6:162 BW geen schadevergoeding kunnen worden toegewezen.|4.5.|Echter op grond van artikel 6:76 BW is indien de schuldenaar ( [gedaagde] ) bij de uitvoering van de verbintenis gebruik van de hulp van een andere persoon ( [C] ) maakt, (ook al is dat in strijd met de overeenkomst van opdracht tussen partijen), die schuldenaar voor de gedraging van die hulpersoon op gelijk wijze als voor eigen gedragingen aansprakelijk. [gedaagde] treft weliswaar geen schuld aan de diefstal door [C] , maar toerekening aan [gedaagde] vindt in dit geval op grond van de wet plaats. [gedaagde] heeft geen feiten en omstandigheden gesteld op grond waarvan toepassing van artikel 6:76 BW achterwege zou moeten blijven.|Ontnemingsvonnis staat aan toewijzing van de vordering niet in de weg|4.6.|[gedaagde] voert nog aan dat [C] door de rechtbank is veroordeeld tot betaling van|€ 5.250,00 aan wederrechtelijk verkregen voordeel en dit betekent dat de nabestaanden door [C] schadeloos zullen worden gesteld. De kantonrechter volgt [gedaagde] hierin niet. Niet gesteld noch gebleken is dat de nabestaanden zich als benadeelde partij in de strafzaak tegen [C] hebben gevoegd en een door hen ingediende vordering tot schadevergoeding is toegewezen en/of een schadevergoedingsmaatregel is opgelegd. De veroordeling van [C] leidt er als gevolg hiervan slechts toe dat [C] het door haar met de diefstal behaalde voordeel aan de Staat zal betalen.|Verrekening|4.7.|[eiseres] doet een beroep op verrekening van het geld dat [gedaagde] van haar tegoed heeft met de vordering die zij op [gedaagde] heeft. [eiseres] is op grond van artikel 6:127 BW bevoegd tot verrekening over te gaan. [gedaagde] heeft geen feiten of omstandigheden gesteld die aan een beroep op verrekening in de weg zouden staan nu de vordering in conventie is vastgesteld. Gelet hierop zal de vordering van [eiseres] tot een bedrag van € 3.485,94 worden toegewezen.|Rente, buitengerechtelijke incassokosten en proceskosten|4.8.|De gevorderde wettelijke handelsrente tot 10 december 2019 zal als niet betwist en op de wet gegrond worden toegewezen.|4.9.|[eiseres] maakt aanspraak op de vergoeding van buitengerechtelijke incassokosten. De vordering heeft geen betrekking op één van de situaties waarin het Besluit vergoeding voor buitengerechtelijke incassokosten van toepassing is. Daarom zal de kantonrechter de vraag of buitengerechtelijke incassokosten verschuldigd zijn toetsen aan de eisen zoals deze zijn geformuleerd in het rapport Voorwerk II, maar met toepassing van de wettelijke tarieven die geacht worden redelijk te zijn. De kantonrechter stelt vast dat [eiseres] voldoende heeft gesteld dat buitengerechtelijke incassowerkzaamheden zijn verricht. Het door [eiseres] gevorderde bedrag van € 473,59 komt overeen met het wettelijke tarief en zal daarom worden toegewezen. [eiseres] heeft het gevorderde bedrag aan buitengerechtelijke incassokosten vermeerderd met € 99,45 aan BTW. De gevorderde BTW is toewijsbaar.|4.10.|[gedaagde] zal als de in het ongelijk gestelde partij in de proceskosten worden veroordeeld. De kosten aan de zijde van [eiseres] worden begroot op:|- dagvaarding		€	104,42|- griffierecht		€	486,00|- salaris gemachtigde	€|600,00|(2 punten x tarief € 300,00)|Totaal			€	1.190,42|in reconventie|4.11.|Gelet op hetgeen in conventie is toegewezen, zal de vordering in reconventie worden afgewezen.|4.12.|[gedaagde] zal als de in het ongelijk gestelde partij in de proceskosten worden veroordeeld. De kosten aan de zijde van [eiseres] worden begroot op € 300,00 (1 punt) aan salaris gemachtigde.|5|De beslissing|De kantonrechter:|in conventie|5.1.|veroordeelt [gedaagde] om aan [eiseres] tegen bewijs van kwijting te betalen € 4.842,77 met de wettelijke handelsrente over € 3.485,94 vanaf 11 december 2019 tot de voldoening;|5.2.|veroordeelt [gedaagde] tot betaling van de proceskosten aan de zijde van [eiseres] , tot de uitspraak van dit vonnis begroot op € 1.190,42;|in reconventie|5.3.|wijst de vordering af;|5.4.|veroordeelt [gedaagde] tot betaling van de proceskosten aan de zijde van [eiseres] , tot de uitspraak van dit vonnis begroot op € 300,00 (1 punt) aan salaris gemachtigde.|In conventie en reconventie|5.5.|verklaart dit vonnis uitvoerbaar bij voorraad.|Dit vonnis is gewezen door mr. R.M. Berendsen, kantonrechter, en is in aanwezigheid van de griffier in het openbaar uitgesproken op 14 oktober 2020."
ECLI:NL:RVS:2011:BU7931,none,Uitspraak,200806766/1/V6,Bestuursrecht; Vreemdelingenrecht,Raad van State,2011-12-14 00:00:00,none,Hoger beroep,none,none,Raad voor de Rechtspraak,2013-04-05 00:00:00,2015-09-08 03:33:20,"Bij besluit van 30 augustus 2007 heeft de minister [appellante] een boete opgelegd van € 8.000,00 wegens overtreding van artikel 2, eerste lid, van de Wet arbeid vreemdelingen (hierna: de Wav).","200806766/1/V6.|Datum uitspraak: 14 december 2011|AFDELING|BESTUURSRECHTSPRAAK|Uitspraak op het hoger beroep van:|[appellante], gevestigd te [plaats],|appellante,|tegen de uitspraak van de voorzieningenrechter van de rechtbank Alkmaar van 22 juli 2008 in zaak nrs. 08/1107 en 08/1513 in het geding tussen:|[appellante]|en|de minister van Sociale Zaken en Werkgelegenheid.|1. Procesverloop|Bij besluit van 30 augustus 2007 heeft de minister [appellante] een boete opgelegd van € 8.000,00 wegens overtreding van artikel 2, eerste lid, van de Wet arbeid vreemdelingen (hierna: de Wav).|Bij besluit van 21 mei 2008 heeft de minister het daartegen door [appellante] gemaakte bezwaar ongegrond verklaard. Dit besluit is aangehecht.|Bij uitspraak van 22 juli 2008, verzonden op 24 juli 2008, heeft de voorzieningenrechter, voor zover thans van belang, het daartegen door [appellante] ingestelde beroep ongegrond verklaard. Deze uitspraak is aangehecht.|Tegen deze uitspraak heeft [appellante] bij brief, bij de Raad van State ingekomen op 3 september 2008, hoger beroep ingesteld. Deze brief is aangehecht.|De minister heeft een verweerschrift ingediend.|De Afdeling heeft de zaak ter zitting behandeld op 10 december 2009, waar [appellante], vertegenwoordigd door [algemeen directeur], bijgestaan door mr. C. Chen, advocaat te Alkmaar, en de minister, vertegenwoordigd door mr. W.G.G. de Bakker, werkzaam bij het Ministerie van Sociale Zaken en Werkgelegenheid, zijn verschenen.|Vervolgens heeft de Afdeling partijen medegedeeld dat de behandeling van deze zaak wordt aangehouden in afwachting van de antwoorden van het Hof van Justitie van de Europese Gemeenschappen (thans: het Hof van Justitie van de Europese Unie; hierna: het Hof) op de door de Afdeling bij onder meer de verwijzingsuitspraak van 29 juli 2009 in zaak nr.|200801014/1|gestelde prejudiciële vragen.|Bij arrest van 10 februari 2011 in de gevoegde zaken C-307/09 tot en met C-309/09 (Vicoplus e.a.; www.curia.europa.eu), hierna: het arrest, heeft het Hof de door de Afdeling gestelde vragen beantwoord.|Bij brief van 21 juli 2011 heeft [appellante] een nader stuk ingediend.|Partijen hebben de Afdeling desgevraagd toestemming verleend voor het achterwege laten van een nadere zitting.|2. Overwegingen|2.1. Op dit geding is de Wav van toepassing zoals die wet luidde tot de inwerkingtreding van de wet van 25 juni 2009 (Sb. 2009, 265) op 1 juli 2009.|Ingevolge artikel 1, eerste lid, onderdeel b, onder 1˚, van de Wav, wordt onder werkgever verstaan degene die in de uitoefening van een ambt, beroep of bedrijf een ander arbeid laat verrichten.|Ingevolge artikel 2, eerste lid, is het een werkgever verboden een vreemdeling in Nederland arbeid te laten verrichten zonder tewerkstellingsvergunning.|Ingevolge het tweede lid is het verbod, bedoeld in het eerste lid, niet van toepassing met betrekking tot een vreemdeling ten aanzien van wie tevens een ander als werkgever optreedt, indien die ander beschikt over een voor de desbetreffende arbeid geldige tewerkstellingsvergunning.|Ingevolge artikel 3, eerste lid, aanhef en onder a, is het verbod, bedoeld in artikel 2, eerste lid, niet van toepassing met betrekking tot een vreemdeling ten aanzien van wie ingevolge bepalingen vastgesteld bij overeenkomst met andere mogendheden dan wel bij een voor Nederland verbindend besluit van een volkenrechtelijke organisatie, een tewerkstellingsvergunning niet mag worden verlangd.|Ingevolge die aanhef en onder c, voor zover thans van belang, is voormeld verbod niet van toepassing met betrekking tot een vreemdeling die behoort tot een bij algemene maatregel van bestuur aangewezen categorie.|Ingevolge artikel 1e, eerste lid, van het Besluit uitvoering Wav (hierna: het Besluit), voor zover thans van belang, is het verbod, bedoeld in artikel 2, eerste lid, van de Wav niet van toepassing met betrekking tot een vreemdeling die in het kader van grensoverschrijdende dienstverlening tijdelijk in Nederland arbeid verricht in dienst van een werkgever die buiten Nederland is gevestigd in een andere lidstaat van de Europese Unie, mits|a. de vreemdeling gerechtigd is als werknemer van deze werkgever de arbeid te verrichten in het land alwaar de werkgever gevestigd is,|b. de werkgever de arbeid in Nederland voor de aanvang daarvan schriftelijk aan de Centrale organisatie voor werk en inkomen heeft gemeld, onder overlegging van een verklaring en bewijsstukken als bedoeld in het tweede lid, en|c. er geen sprake is van dienstverlening die bestaat uit het ter beschikking stellen van arbeidskrachten.|Ingevolge artikel 18 van de Wav, voor zover thans van belang, wordt het niet naleven van artikel 2, eerste lid, als beboetbaar feit aangemerkt.|Ingevolge artikel 19a, eerste lid, legt een daartoe door de minister aangewezen, onder hem ressorterende ambtenaar namens hem de boete op aan degene op wie de verplichtingen rusten, welke voortvloeien uit deze wet, voor zover het niet naleven daarvan is aangeduid als een beboetbaar feit.|Ingevolge artikel 19d, eerste lid, voor zover thans van belang, is de hoogte van de boete, die voor een beboetbaar feit kan worden opgelegd, indien begaan door een rechtspersoon, gelijk aan de geldsom van ten hoogste € 45.000,00.|Ingevolge het derde lid stelt de minister beleidsregels vast waarin de boetebedragen voor de beboetbare feiten worden vastgesteld.|Volgens artikel 1 van de Beleidsregels boeteoplegging Wav (hierna: de beleidsregels) worden bij de berekening van een boete, als bedoeld in artikel 19a, eerste lid, voor alle beboetbare feiten als uitgangspunt gehanteerd de normbedragen die zijn neergelegd in de 'Tarieflijst boetenormbedragen bestuurlijke boete Wav' (hierna: de Tarieflijst), die als bijlage bij de beleidsregels is gevoegd.|Volgens de Tarieflijst is het boetenormbedrag voor overtreding van artikel 2, eerste lid, op € 8.000,00 per persoon per beboetbaar feit gesteld.|Ingevolge artikel 39, eerste lid, van het Verdrag tot oprichting van de Europese Gemeenschap (hierna: het EG-Verdrag), thans, na wijziging, artikel 45, eerste lid, van het Verdrag betreffende de werking van de Europese Unie (hierna: het VWEU), is het verkeer van werknemers binnen de Gemeenschap vrij.|Ingevolge artikel 49, eerste alinea, van het EG-Verdrag, thans, na wijziging, artikel 56, eerste alinea, van het VWEU, zijn in het kader van de volgende bepalingen de beperkingen op het vrij verrichten van diensten binnen de Gemeenschap verboden ten aanzien van de onderdanen der Lid-staten die in een ander land van de Gemeenschap zijn gevestigd dan dat, waarin degene is gevestigd te wiens behoeve de dienst wordt verricht.|Ingevolge artikel 50, laatste alinea, van het EG-Verdrag, thans, na wijziging, artikel 57, laatste alinea, van het VWEU, voor zover thans van belang, kan degene die de diensten verricht, daartoe zijn werkzaamheden tijdelijk uitoefenen in het land waar de dienst wordt verricht, onder dezelfde voorwaarden als die welke dat land aan zijn eigen onderdanen oplegt.|Ingevolge Bijlage XII Lijst bedoeld in artikel 24 van de Toetredingsakte: Polen (hierna: Bijlage XII), onderdeel 2, punt 1, zijn wat betreft het vrij verkeer van werknemers en het vrij verrichten van diensten dat gepaard gaat met tijdelijk verkeer van werknemers als bedoeld in artikel 1 van richtlijn 96/71/EG tussen, voor zover thans van belang, Polen en Nederland, artikel 39 en de eerste alinea van artikel 49 van het EG-Verdrag, thans, na wijziging, artikel 45 en de eerste alinea van artikel 56 van het VWEU, slechts volledig van toepassing onder voorbehoud van de overgangsregelingen van de punten 2 tot en met 14.|Ingevolge punt 2, voor zover thans van belang, zullen de huidige Lid-Staten, in afwijking van de artikelen 1 tot en met 6 van Verordening (EEG) nr. 1612/68 en tot het einde van het tweede jaar na de datum van toetreding van Polen, nationale of uit bilaterale overeenkomsten voortvloeiende maatregelen toepassen om de toegang van Poolse onderdanen tot hun arbeidsmarkten te regelen.|Nederland heeft gebruik gemaakt van de mogelijkheid om ingevolge voormelde Bijlage XII het recht op het vrij verkeer van werknemers, zoals neergelegd in artikel 39 van het EG-Verdrag, thans, na wijziging, artikel 45 van het VWEU, tijdelijk te beperken en heeft door voortzetting van de overgangsperiode de vergunningplicht ingevolge de Wav tot 1 mei 2007 gehandhaafd (Kamerstukken II 2003/04, 29 407, nr. 1 e.v.). In Bijlage XII is tussen Polen en Nederland geen overgangsregeling getroffen voor het vrij verkeer van diensten.|Volgens artikel 1, eerste lid, van richtlijn 96/71 EG is de richtlijn van toepassing op in een Lid-Staat gevestigde ondernemingen die in het kader van transnationale dienstverrichtingen, overeenkomstig lid 3, werknemers ter beschikking stellen op het grondgebied van een andere Lid-Staat.|Volgens het derde lid is de richtlijn van toepassing voor zover de in lid 1 bedoelde ondernemingen een van de volgende transnationale maatregelen nemen:|a) een werknemer voor hun rekening en onder hun leiding op het grondgebied van een andere Lid-Staat ter beschikking stellen, in het kader van een overeenkomst tussen de onderneming van herkomst en de ontvanger van de dienst die in deze Lid-Staat werkzaam is, voor zover er gedurende de periode van terbeschikkingstelling een dienstverband tussen de onderneming van herkomst en de werknemer bestaat, of|b) een werknemer op het grondgebied van een andere Lid-Staat ter beschikking stellen van een vestiging of een tot hetzelfde concern behorende onderneming, voor zover er gedurende de periode van terbeschikkingstelling een dienstverband tussen de onderneming van herkomst en de werknemer bestaat, of|c) als uitzendbedrijf of als onderneming van herkomst, een werknemer ter beschikking stellen van een ontvangende onderneming die op het grondgebied van een andere Lid-Staat gevestigd is of er werkzaamheden uitvoert, voor zover er gedurende de periode van terbeschikkingstelling een dienstverband tussen het uitzendbureau of de onderneming van herkomst en de werknemer bestaat.|2.2. Het op ambtsbelofte onderscheidenlijk ambtseed door inspecteurs van de Arbeidsinspectie (hierna: de inspecteurs) opgemaakte boeterapport van 15 februari 2007 met bijlagen (hierna: het boeterapport) houdt in dat [vreemdeling], van Poolse nationaliteit (hierna: de vreemdeling) en in dienst van [naam bedrijf], gevestigd te [plaats], Polen (hierna: [naam bedrijf]), op 31 mei 2006 samen met vijf andere personen op een perceel aan de [locatie] te [plaats] arbeid heeft verricht bestaande uit het met behulp van een mes afsnijden van pioenrozen. In het boeterapport staat dat tijdens de controle door de inspecteurs op voormeld perceel, naast de vreemdeling, onder anderen [werknemer] aanwezig was, die heeft verklaard dat de pioenrozen aan hem toebehoorden en dat de vreemdeling via [appellante] voor hem aan het werk was.|In de bij het boeterapport gevoegde verklaring van de algemeen directeur van [appellante], tevens aandeelhouder bij [naam bedrijf], staat dat [appellante] samen met een aantal anderen, onder wie [werknemer], een poule van pioenrozentelers heeft gevormd, waarbinnen wordt samengewerkt bij het telen en verhandelen van pioenrozen in Nederland en in Polen.|Voor de door de vreemdeling op 31 mei 2006 verrichte werkzaamheden was aan [appellante], noch aan [naam bedrijf] of [werknemer] een tewerkstellingsvergunning verleend.|2.3. [appellante] betoogt dat, zakelijk weergegeven en zoals ter zitting nader toegelicht, de voorzieningenrechter de minister ten onrechte is gevolgd in zijn standpunt dat de dienstverrichting door [naam bedrijf] slechts heeft bestaan uit het ter beschikking stellen van arbeidskrachten, zodat voor de door de vreemdeling op 31 mei 2006 verrichte werkzaamheden een tewerkstellingsvergunning was vereist. Volgens [appellante] heeft de voorzieningenrechter aldus niet onderkend dat de eis van een tewerkstellingsvergunning voor dienstverrichting die bestaat uit het ter beschikking stellen van arbeidskrachten in de zin van artikel 1e, eerste lid, aanhef en onder c, van het Besluit in strijd is met de artikelen 49 en 50 van het EG-Verdrag, thans, na wijziging, de artikelen 56 en 57 van het VWEU.|Voor het geval dit betoog niet slaagt, betwist [appellante] dat de dienstverrichting in dit geval louter heeft bestaan uit het door [naam bedrijf] ter beschikking stellen van arbeidskrachten in de hiervoor bedoelde zin. Daartoe voert zij aan dat de vreemdeling in dienst was van [naam bedrijf] en dat dit bedrijf een in Polen gevestigde en naar Pools recht opgerichte onderneming is, hetgeen de minister niet heeft weersproken. Voorts heeft de voorzieningenrechter bij zijn oordeel ten onrechte van belang geacht dat de vreemdeling het snijden van pioenrozen in Polen niet als hoofdactiviteit uitoefent, aldus [appellante].|2.3.1. Bij onder meer de verwijzingsuitspraak van 29 juli 2009 in zaak nr. 200801014/1, heeft de Afdeling het Hof verzocht bij wege van prejudiciële beslissing uitspraak te doen op de twee, hieronder, vermelde vragen. In die uitspraak heeft de Afdeling overwogen dat uit de toelichting bij het Besluit volgt dat, voor zover thans van belang, artikel 1e, eerste lid, aanhef en onder c, van het Besluit ziet op terbeschikkingstellingsituaties als bedoeld in artikel 1, derde lid, onder c, van richtlijn 96/71/EG. De gestelde vragen luidden als volgt:|""1. Moeten de artikelen 49 en 50 van het Verdrag tot oprichting van de Europese Gemeenschap aldus worden uitgelegd dat zij in de weg staan aan een nationale regeling, zoals vervat in artikel 2 van de Wet arbeid vreemdelingen, gelezen in samenhang met artikel 1e, eerste lid, aanhef en onder c, van het Besluit uitvoering Wet arbeid vreemdelingen, op grond waarvan voor het ter beschikking stellen van werknemers als bedoeld in artikel 1, derde lid, aanhef en onder c, van richtlijn 96/71/EG een tewerkstellingsvergunning is vereist?|2. Aan de hand van welke criteria dient te worden bepaald of sprake is van het ter beschikking stellen van werknemers in de zin van artikel 1, derde lid, onder c, van richtlijn 96/71 EG?""|2.3.2. Het Hof heeft in het arrest deze vragen als volgt beantwoord:|""1. De artikelen 56 VWEU en 57 VWEU verzetten zich er niet tegen dat een lidstaat, gedurende de overgangsperiode die is voorzien in hoofdstuk 2, punt 2, van bijlage XII bij de Akte betreffende de toetredingsvoorwaarden voor de Tsjechische Republiek, de Republiek Estland, de Republiek Cyprus, de Republiek Letland, de Republiek Litouwen, de Republiek Hongarije, de Republiek Malta, de Republiek Polen, de Republiek Slovenië en de Slowaakse Republiek en de aanpassing van de Verdragen waarop de Europese Unie is gegrond, vereist dat voor de terbeschikkingstelling in de zin van artikel 1, lid 3, sub c, van richtlijn 96/71/EG van het Europees Parlement en de Raad van 16 december 1996 betreffende de terbeschikkingstelling van werknemers met het oog op het verrichten van diensten, op zijn grondgebied, van werknemers die Pools onderdaan zijn, een tewerkstellingsvergunning wordt verkregen. 2. De terbeschikkingstelling van werknemers in de zin van artikel 1, lid 3, sub c, van richtlijn 96/71 is een dienstverrichting tegen vergoeding waarbij de ter beschikking gestelde werknemer in dienst blijft van de dienstverrichtende onderneming en er geen arbeidsovereenkomst tot stand komt met de inlenende onderneming. Zij wordt erdoor gekenmerkt dat de verplaatsing van de werknemer naar de lidstaat van ontvangst het doel op zich van de dienstverrichting door de dienstverlenende onderneming vormt en dat deze werknemer zijn taken onder toezicht en leiding van de inlenende onderneming vervult.""|2.3.3. Uit de beantwoording van de eerste vraag volgt dat de voorzieningenrechter er terecht van uit is gegaan dat de eis van een tewerkstellingsvergunning in geval van dienstverrichting die bestaat uit het ter beschikking stellen van arbeidskrachten in de zin van artikel 1e, eerste lid, aanhef en onder c, van het Besluit, niet in strijd is met de artikelen 49 en 50 van het EG-Verdrag, thans, na wijziging, de artikelen 56 en 57 van het VWEU. Het geschil spitst zich toe op de vraag, of de voorzieningenrechter terecht heeft overwogen dat de minister zich terecht op het standpunt heeft gesteld dat de dienstverrichting door [naam bedrijf] in dit geval alleen heeft bestaan uit het ter beschikking stellen van arbeidskrachten in de hiervoor bedoelde zin.|2.3.4. Niet in geschil is dat de vreemdeling ten tijde van de controle door de Arbeidsinspectie op 31 mei 2006 in dienst was bij [naam bedrijf].|2.3.5. De vreemdeling heeft tegenover de inspecteurs verklaard dat zijn normale werk het laden en lossen van schepen is en dat de algemeen directeur van [appellante] hem op de dag van de controle naar het perceel aan de [locatie] te [plaats] had gestuurd, omdat er geen werk was.|In de bij het boeterapport gevoegde verklaring van de algemeen directeur van [appellante] staat dat de vreemdeling aanvankelijk via [naam bedrijf] voor een bedrijf in Beverwijk werkzaamheden verrichtte bestaande uit het laden en lossen van schepen, maar dat die werkzaamheden op advies van de Arbeidsinspectie waren stilgelegd, waardoor [naam bedrijf] omzet misliep en allerlei kleine opdrachten moest aannemen, zoals het snijden van pioenrozen. De algemeen directeur van [appellante] heeft voorts verklaard dat hij de vreemdeling niet zo goed kende, maar dat het hem er om ging dat hij iemand had die pioenrozen kon snijden. Daarnaast staat in zijn verklaring dat [naam bedrijf] mensen levert voor onder meer het snijden van pioenrozen, waarvoor in Polen via advertenties werknemers worden geworven en waarbij gebruik wordt gemaakt van kortlopende contracten.|Deze verklaringen, in onderlinge samenhang gelezen, bieden voldoende aanknopingspunten voor de conclusie dat in dit geval de verplaatsing van de werknemer naar Nederland het doel op zich van de dienstverrichting door [naam bedrijf] was.|2.3.6. Voorts heeft de algemeen directeur van [appellante] tegenover de inspecteurs verklaard dat ten tijde van de controle [werknemer] de vreemdeling leerde hoe pioenrozen moeten worden gesneden, waarbij [werknemer] de snijrijpheid bepaalde en keek of er goed gesneden werd. Hoewel hieruit volgt dat de vreemdeling instructies kreeg van [werknemer] die tevens de door de vreemdeling geleverde arbeid controleerde, is desalniettemin de conclusie gerechtvaardigd dat de vreemdeling zijn werkzaamheden onder toezicht en leiding van [appellante] heeft verricht. Hiertoe is redengevend dat de algemeen directeur van [appellante] tijdens de hoorzitting in bezwaar heeft verklaard dat hij [werknemer] had gevraagd of de vreemdeling een dag bij hem in de leer kon. Voorts staat in de bij het boeterapport gevoegde verklaring van de algemeen directeur van [appellante] dat [appellante] in dit geval de opdrachtgever aan [naam bedrijf] was voor het snijden van de pioenrozen. Anders dan [appellante] in de brief van 21 juli 2011 heeft gesteld, kan uit het boeterapport en de daarbij behorende verklaringen, noch anderszins worden afgeleid dat het toezicht op de vreemdeling werd uitgeoefend door een voorman van [naam bedrijf]. Reeds hierom faalt voorts het ter zitting bij de Afdeling gedane beroep van [appellante] op de uitspraak van 20 mei 2009 in zaak nr.|200807325/1|.|2.3.7. Anders dan de voorzieningenrechter heeft geoordeeld, is niet relevant dat het snijden van pioenrozen geen hoofdactiviteit is die de vreemdeling in Polen uitoefent. Dit laat evenwel onverlet dat de voorzieningenrechter terecht tot het oordeel is gekomen dat de minister zich terecht op het standpunt heeft gesteld dat de dienstverrichting door [naam bedrijf] in dit geval heeft bestaan uit het ter beschikking stellen van arbeidskrachten in de zin van artikel 1, eerste lid, aanhef en onder c, van het Besluit.|Het betoog faalt.|2.4. Voorts klaagt [appellante] dat de voorzieningenrechter haar ten onrechte niet is gevolgd in haar stelling dat de vreemdeling ten tijde van de controle in het kader van een sollicitatieprocedure werd getest op zijn geschiktheid voor het snijden van pioenrozen, zodat van het verrichten van arbeid in de zin van de Wav geen sprake was. Volgens [appellante] heeft de voorzieningenrechter in dit verband ten onrechte overwogen dat deze stelling geen steun vindt in de stukken. Daartoe voert zij aan dat zij reeds in bezwaar naar voren heeft gebracht dat het een sollicitatieprocedure betrof.|2.4.1. Volgens de geschiedenis van de totstandkoming van de artikelen 1 en 2 van de Wav (Kamerstukken II 1993/94, 23 574, nr. 3, blz. 13) is diegene die een vreemdeling feitelijk arbeid laat verrichten vergunningplichtig werkgever en deze werkgever is te allen tijde verantwoordelijk voor en aanspreekbaar op het al dan niet aanwezig zijn van de benodigde tewerkstellingsvergunning. Of sprake is van een arbeidsovereenkomst of gezagsverhouding is daarbij niet relevant. Het feit dat in opdracht of ten dienste van een werkgever arbeid wordt verricht is voor het feitelijk werkgeverschap reeds voldoende (Kamerstukken II 1993/94 23 574, nr. 5, blz. 2).|2.4.2. Uit de verklaring van de algemeen directeur van [appellante] valt slechts af te leiden dat de vreemdeling op de dag van de controle werd geleerd hoe hij pioenrozen moest snijden. Deze verklaring noch de in het boeterapport opgenomen verklaring van [werknemer] dan wel de verklaring van de vreemdeling zelf biedt evenwel grond voor de stelling dat de vreemdeling op dat moment in het kader van een sollicitatieprocedure werd getest op zijn geschiktheid voor het snijden van pioenrozen, nog daargelaten of, gelet op het onder 2.4.1. overwogene, niet ook in een dergelijke situatie sprake zou kunnen zijn van het verrichten van arbeid in de zin van de Wav. De enkele stelling van [appellante] in bezwaar dat het een sollicitatieprocedure betrof, laat de inhoud van voormelde verklaringen onverlet.|Nu in het boeterapport staat dat de inspecteurs ten tijde van de controle hebben waargenomen dat de vreemdeling op het perceel [locatie] te [plaats] bezig was met het met behulp van een mes afsnijden van pioenrozen, ook al was dit in het kader van een leerproces, heeft de voorzieningenrechter terecht overwogen dat de minister zich terecht op het standpunt heeft gesteld dat vreemdeling arbeid in de zin van de Wav heeft verricht.|Gelet hierop, daarbij mede in aanmerking genomen hetgeen onder 2.3.7. is overwogen, is de voorzieningenrechter terecht tot het oordeel gekomen dat de minister bevoegd was [appellante] wegens overtreding van artikel 2, eerste lid, van de Wav, een boete op te leggen.|Het betoog faalt.|2.5. Ten slotte klaagt [appellante] dat de voorzieningenrechter ten onrechte met toepassing van artikel 8:86 van de Algemene wet bestuursrecht onmiddellijk uitspraak heeft gedaan in de hoofdzaak.|Blijkens het verhandelde ter zitting bij de Afdeling handhaaft [appellante] niet langer haar betoog dat, nu geen sprake was van een verzoek om het treffen van een voorlopige voorziening hangende beroep bij de rechtbank, voormeld artikel toepassing mist.|Voor zover [appellante] daarnaast heeft aangevoerd dat de voorzieningenrechter ten onrechte heeft geoordeeld dat nader onderzoek redelijkerwijs niet kan bijdragen aan de beoordeling van de zaak, kan de klacht niet leiden tot het door haar beoogde doel, reeds omdat uit het voorgaande volgt dat de beslissing van de voorzieningenrechter juist is.|2.6. Het hoger beroep is ongegrond. De aangevallen uitspraak dient te worden bevestigd, zij het - gelet op hetgeen onder 2.3.7. is overwogen - met verbetering van de gronden waarop die rust.|2.7. Voor een proceskostenveroordeling bestaat geen aanleiding.|3. Beslissing|De Afdeling bestuursrechtspraak van de Raad van State|Recht doende in naam der Koningin:|bevestigt de aangevallen uitspraak.|Aldus vastgesteld door mr. H. Troostwijk, voorzitter, en mr. D. Roemers en mr. H.G. Sevenster, leden, in tegenwoordigheid van mr. J.W. Prins, ambtenaar van staat.|w.g. Troostwijk w.g. Prins|voorzitter ambtenaar van staat|Uitgesproken in het openbaar op 14 december 2011|363."
ECLI:NL:RBNNE:2013:4847,none,Uitspraak,17/880120-12,Strafrecht,Rechtbank Noord-Nederland,2013-01-29 00:00:00,none,Eerste aanleg - meervoudig,Leeuwarden,Wetboek van Strafrecht 310|Wetboek van Strafrecht 311|Wetboek van Strafrecht 300|Wetboek van Strafrecht 43a,Raad voor de Rechtspraak,2013-08-08 00:00:00,2015-11-10 23:34:39,"De rechtbank veroordeelt verdachte voor diefstal in vereniging met braak, terwijl nog geen 5 jaren zijn verlopen sedert een veroordeling tot gevangenisstraf wegens een soortgelijk misdrijf in kracht van gewijsde is gegaan, en mishandeling tot een gevangenisstraf voor de duur van 163 dagen, waarvan 120 dagen voorwaardelijk met bijzondere voorwaarden.","RECHTBANK NOORD-NEDERLAND|Afdeling strafrecht|Locatie Leeuwarden|parketnummer 17/880120-12|vordering na voorwaardelijke veroordeling parketnummer 24/002980-08|vonnis van de meervoudige kamer voor de behandeling van strafzaken d.d. 29 januari 2013 in de zaak van het openbaar ministerie tegen de verdachte|[verdachte],|geboren op [geboortedatum] te [geboorteplaats],|wonende te [adres].|De rechtbank heeft gelet op het ter terechtzitting gehouden onderzoek van 15 januari 2013.|De verdachte is verschenen, bijgestaan door mr. B.P.M. Canoy, advocaat te Leeuwarden.|Tenlastelegging|Aan verdachte is ten laste gelegd dat:|1.|hij in of omstreeks de periode van 5 februari 2012 tot en met 6 februari 2012|te Leeuwarden, (althans) in de gemeente Leeuwarden, tezamen en in vereniging|met een ander of anderen, althans alleen, met het oogmerk van wederrechtelijke|toe-eigening in/uit een (bedrijfs)pand (gelegen aan de [straatnaam 1] aldaar) heeft|weggenomen een (aantal) scooter(s) (onder meer met [kentekennummer]) en/of|een kassa en/of een (aantal) camera('s) en/of een (aantal) laptop(s), in elk|geval enig goed, geheel of ten dele toebehorende aan het [naam bedrijf]|, in elk geval aan een ander of anderen dan aan verdachte en/of zijn|mededader(s), waarbij verdachte en/of zijn mededader(s) zich de toegang tot de|plaats des misdrijfs heeft/hebben verschaft en/of de/het weg te nemen|goed(eren) onder zijn/hun bereik heeft/hebben gebracht door middel van braak,|verbreking en/of inklimming,|zulks terwijl tijdens het plegen van voornoemd misdrijf nog geen vijf jaren|zijn verlopen sedert een veroordeling van verdachte tot gevangenisstraf wegens|een daaraan soortgelijk misdrijf in kracht van gewijsde is gegaan;|2.|hij op of omstreeks 5 maart 2012 te Warten, (althans) in de gemeente|Boarnsterhim, ter uitvoering van het door verdachte voorgenomen misdrijf om|aan een persoon genaamd [slachtoffer 1], opzettelijk zwaar|lichamelijk letsel toe te brengen, met dat opzet met een vlechttang, althans|met een (zwaar en/of stevig) voorwerp, in de richting van het hoofd en/of het|lichaam van die [slachtoffer 1] heeft geslagen, terwijl de|uitvoering van dat voorgenomen misdrijf niet is voltooid;|Subsidiair zo het vorenstaande niet mocht leiden tot schuldigverklaring van en|strafoplegging aan verdachte|hij op of omstreeks 5 maart 2012 te Warten, (althans) in de gemeente|Boarnsterhim, opzettelijk mishandelend een persoon (te weten [slachtoffer 1]),|(met kracht en/of met een vlechttang, althans met een (zwaar|en/of stevig) voorwerp) tegen het lichaam heeft geslagen en/of geduwd|(tengevolge waarvan die [slachtoffer 1] ten val is gekomen) waardoor deze|letsel heeft bekomen en/of pijn heeft ondervonden;|3.|hij op of omstreeks 5 maart 2012 te Warten, (althans) in de gemeente|Boarnsterhim, met het oogmerk van wederrechtelijke toe-eigening in/uit een|schuur/keet (gelegen aan de [straatnaam 2] aldaar) heeft weggenomen een|(heren)fiets (Batavus Entrada) en/of werkkleding (te weten een bodywarmer|en/of werkjas en/of overal en/of t-shirt) en/of een boodschappentas van de|Poeisz, in elk geval enig goed, geheel of ten dele toebehorende aan [slachtoffer 2],|in elk geval aan een ander of anderen dan aan verdachte,|zulks terwijl tijdens het plegen van voornoemd misdrijf nog geen vijf jaren|zijn verlopen sedert een veroordeling van verdachte tot gevangenisstraf wegens|een daaraan soortgelijk misdrijf in kracht van gewijsde is gegaan;|Subsidiair zo het vorenstaande niet mocht leiden tot schuldigverklaring van en|strafoplegging aan verdachte|hij op of omstreeks 5 maart 2012 te Warten, (althans) in de gemeente|Boarnsterhim, opzettelijk en wederrechtelijk een (heren)fiets (Batavus|Entrada) en/of werkkleding (te weten een bodywarmer en/of werkjas en/of overal|en/of t-shirt) en/of een boodschappentas van de Poeisz, in elk geval enig|goed, geheel of ten dele toebehorende aan [slachtoffer 2], in elk geval aan een ander|of anderen dan aan verdachte, heeft weggemaakt door voornoemde goederen buiten|het bereik van de rechthebbende te brengen en/of op een voor de rechthebbende|onbekende plaats te brengen,|zulks terwijl tijdens het plegen van voornoemd misdrijf nog geen vijf jaren|zijn verlopen sedert een veroordeling van verdachte tot gevangenisstraf wegens|een daaraan soortgelijk misdrijf in kracht van gewijsde is gegaan;|4.|hij op of omstreeks 5 maart 2012 te Warten, (althans) in de gemeente|Boarnsterhim, met het oogmerk van wederrechtelijke toe-eigening uit een water|(gelegen aan de [straatnaam 3] aldaar) heeft weggenomen een roeischouw/-boot, in|elk geval enig goed, geheel of ten dele toebehorende aan [slachtoffer 3], in elk|geval aan een ander of anderen dan aan verdachte,|zulks terwijl tijdens het plegen van voornoemd misdrijf nog geen vijf jaren|zijn verlopen sedert een veroordeling van verdachte tot gevangenisstraf wegens|een daaraan soortgelijk misdrijf in kracht van gewijsde is gegaan;|Subsidiair zo het vorenstaande niet mocht leiden tot schuldigverklaring van en|strafoplegging aan verdachte|hij op of omstreeks 5 maart 2012 te Warten, (althans) in de gemeente|Boarnsterhim, opzettelijk en wederrechtelijk een roeischouw/-boot, in elk|geval enig goed, geheel of ten dele toebehorende aan [slachtoffer 3], in elk geval|aan een ander of anderen dan aan verdachte, heeft weggemaakt door voornoemd|goed buiten het bereik van de rechthebbende te brengen en/of op een voor de|rechthebbende onbekende plaats te brengen,|zulks terwijl tijdens het plegen van voornoemd misdrijf nog geen vijf jaren|zijn verlopen sedert een veroordeling van verdachte tot gevangenisstraf wegens|een daaraan soortgelijk misdrijf in kracht van gewijsde is gegaan;|5.|hij op of omstreeks 5 maart 2012 te Warstiens, (althans) in de gemeente|Boarnsterhim, met het oogmerk van wederrechtelijke toe-eigening in/uit een|schuur (gelegen aan de [straatnaam 4] aldaar) heeft weggenomen een (dames)fiets (merk|Batavus) en/of een hoeveelheid tuingereedschap (merk Black en Decker), in elk|geval enig goed, geheel of ten dele toebehorende aan [slachtoffer 4], in elk geval|aan een ander of anderen dan aan verdachte,|zulks terwijl tijdens het plegen van voornoemd misdrijf nog geen vijf jaren|zijn verlopen sedert een veroordeling van verdachte tot gevangenisstraf wegens|een daaraan soortgelijk misdrijf in kracht van gewijsde is gegaan;|Subsidiair zo het vorenstaande niet mocht leiden tot schuldigverklaring van en|strafoplegging aan verdachte|hij op of omstreeks 5 maart 2012 te Warstiens, (althans) in de gemeente|Boarnsterhim, opzettelijk en wederrechtelijk een (dames)fiets (merk Batavus)|en/of een hoeveelheid tuingereedschap (merk Black en Decker), in elk geval|enig goed, geheel of ten dele toebehorende aan [slachtoffer 4], in elk geval aan|een ander of anderen dan aan verdachte, heeft weggemaakt door voornoemd goed|buiten het bereik van de rechthebbende te brengen en/of op een voor de|rechthebbende onbekende plaats te brengen,|zulks terwijl tijdens het plegen van voornoemd misdrijf nog geen vijf jaren|zijn verlopen sedert een veroordeling van verdachte tot gevangenisstraf wegens|een daaraan soortgelijk misdrijf in kracht van gewijsde is gegaan;|6.|hij in of omstreeks de periode van 11 mei 2010 tot en met 22 maart 2012 te|Leeuwarden, in elk geval in Nederland, een slijpmachine/flex (merk Hitachi)|heeft verworven, voorhanden heeft gehad en/of heeft overgedragen, terwijl hij|ten tijde van het verwerven of het voorhanden krijgen van voornoemd goed|redelijkerwijs had moeten vermoeden dat het (een) door misdrijf verkregen|goed(eren) betrof,|zulks terwijl tijdens het plegen van voornoemd misdrijf nog geen vijf jaren|zijn verlopen sedert een veroordeling van verdachte tot gevangenisstraf wegens|een daaraan soortgelijk misdrijf in kracht van gewijsde is gegaan.|In de tenlastelegging voorkomende schrijffouten of kennelijke misslagen worden verbeterd gelezen. De verdachte is hierdoor niet in zijn belangen geschaad.|Vordering officier van justitie|De officier van justitie heeft ter terechtzitting gevorderd:|vrijspraak van het onder 2. primair en 6. ten laste gelegde;|veroordeling voor het onder 1., 2. subsidiair, 3. primair, 4. primair en 5. primair ten laste gelegde;|oplegging van een onvoorwaardelijke gevangenisstraf gelijk aan de duur van de voorlopige hechtenis;|oplegging van een voorwaardelijke gevangenisstraf voor de duur van vier maanden met een proeftijd van twee jaren;|oplegging van de bijzondere voorwaarde van een meldingsgebod;|oplegging van de bijzondere voorwaarde van deelname aan een cognitieve vaardigheidstraining;|gedeeltelijke tenuitvoerlegging van de op 18 augustus 2009 opgelegde gevangenisstraf van zes maanden, te weten drie maanden, omgezet in een werkstraf van 180 uren en met betrekking tot de resterende voorwaardelijk opgelegde gevangenisstraf van drie maanden verlenging van de op 18 augustus 2009 opgelegde proeftijd met één jaar;|afwijzing van de vordering van de benadeelde partij [slachtoffer 4].|Beoordeling van het bewijs|De rechtbank is, met de officier van justitie en de raadsman, van oordeel dat verdachte moet worden vrijgesproken van het onder 6. ten laste gelegde feit.|Met betrekking tot het onder 1. ten laste gelegde feit heeft de raadsman gemotiveerd vrijspraak bepleit. Hij heeft hiertoe aangevoerd dat er weliswaar DNA van verdachte op de plaats delict is aangetroffen, maar dat het tijdstip waarop de inbraak is gepleegd niet kan worden vastgesteld. Verdachte heeft zich op 5 februari 2012 omstreeks 19.30 uur gemeld bij POI De Fleddervoort in Veenhuizen. Voor een groot deel van de periode waarin de inbraak gepleegd had kunnen worden, staat derhalve volgens de raadsman vast dat verdachte die inbraak niet gepleegd kan hebben. Wegens het ontbreken van de overtuiging moet verdachte daarom aldus zijn raadsman worden vrijgesproken.|De rechtbank overweegt hieromtrent als volgt. Uit het dossier blijkt dat verdachte zich op 5 februari 2012 rond 19.30 uur heeft gemeld bij POI De Fleddervoort in Veenhuizen. Uit de aangifte blijkt dat aangever zijn bedrijf rond 0.30 uur die dag als laatste heeft verlaten en dat er daarna niemand meer is geweest. Daaruit blijkt dat er een geruime periode is waarin verdachte de inbraak heeft kunnen plegen. Nu verdachte, gelet op de verklaring van de aangever dat alle scooters in de namiddag van 4 februari 2012 naar buiten zijn gereden, waarna de vloer is gedweild, geen aannemelijke verklaring heeft kunnen geven voor het aantreffen van zijn bloed op de vloer van de scooterzaak na de inbraak, acht de rechtbank de inbraak wettig en overtuigend bewezen.|Met betrekking tot de onder 2. ten laste gelegde (poging tot zware) mishandeling overweegt de rechtbank dat zij niet bewezen acht dat verdachte met een vlechttang in de richting van het hoofd en/of het lichaam van aangever heeft geslagen met het opzet op hem zwaar lichamelijk letsel toe te brengen. De rechtbank zal verdachte derhalve vrijspreken van het onder 2. primair ten laste gelegde feit. Het subsidiair ten laste gelegde kan, met uitzondering van het slaan met de vlechttang, wettig en overtuigend worden bewezen.|Verdachte ontkent de onder 5. primair ten laste gelegde diefstal van gereedschap stellig. Het enige bewijsmiddel daarvoor is de aangifte. De rechtbank acht het niet aannemelijk dat verdachte op de vlucht naast een fiets ook gereedschap heeft weggenomen. Verdachte zal derhalve van dat deel van de tenlastelegging worden vrijgesproken. Voor het overige kunnen de feiten 3. primair, 4. primair en 5. primair wettig en overtuigend worden bewezen.|De rechtbank past de hierna te noemen bewijsmiddelen|toe die de voor de bewezenverklaring van het onder 1. ten laste gelegde feit redengevende feiten en omstandigheden bevatten zoals hieronder weergegeven.|1.|De verklaring van [aangever]|, inhoudende:|Op zondagmorgen 5 februari 2012 ben ik om 00.30 uur als laatste vertrokken uit het pand van [naam bedrijf] op de [straatnaam 1] te Leeuwarden. Ik heb het pand geheel afgesloten.|Men heeft de camera's in de showroom en in de werkplaats verwijderd. Ook de harde schijf met daarop de beelden is weg. Achter de verkoopbalie is een complete computer weggenomen. In de werkplaats zijn twee laptops weggenomen. Er zijn vier snorscooters weg uit de showroom en één hiervan staat in de werkplaats. Er zijn dus drie scooters weggenomen. De witte snorfiets van het merk Sachs Bikes, [kentekennummer] is weer terecht. De elektronische kassa is ook gestolen.|De garagedeur is verbroken en de voordeur stond los.|2.|De verklaring van [aangever]|, inhoudende:|De accu die na de inbraak op een scooter werd aangetroffen, heeft in een afgesloten doos op de balie gestaan. Na de inbraak lagen er bloeddruppels op de grond voor genoemde scooter. Bij het verlaten van mijn bedrijf lagen deze bloeddruppels nog niet op de grond. Op 4 februari 2012 in de namiddag zijn alle scooters naar buiten gereden, waarna de vloer gedweild is. Er kan dus geen bloed op de grond hebben gelegen.|3.|De verklaring van [verbalisant 1] en [verbalisant 2]|, inhoudende:|Op 6 februari 2012 werd door ons een forensisch onderzoek naar sporen verricht in verband met een inbraak aan de [straatnaam 1] te Leeuwarden. Op een van de scooters in de showroom lag een accu en hierop troffen wij bloed aan, vermoedelijk afkomstig van de dader. Dit bloed werd bemonsterd en veiliggesteld (AADL8212NL). Op de vloer, voor bovengenoemde scooter troffen wij eveneens bloed aan. Dit bloed werd bemonsterd en veiliggesteld (AADL8211NL).|4.|De verklaring van [verbalisant 3]|, inhoudende:|Uit het door het NFI ingestelde vergelijkend onderzoek bleek dat het spoor SIN AADL8211NL is geïdentificeerd op het DNA profiel van [verdachte].|5.|De verklaring van [verbalisant 4]|, inhoudende:|De inbeslaggenomen schoenen van [medeverdachte] en de aangetroffen schoensporen werden door [naam], deskundige schoen- en bandensporen van de Technische Recherche, onderzocht. Hieruit bleek dat het in perceel [straatnaam 1] te Leeuwarden aangetroffen schoenspoor is veroorzaakt met de linkerschoen van [medeverdachte]. De op de kassa aangetroffen bloedsporen werden op het Nederlands Forensisch Instituut onderzocht op het DNA-profiel. Uit dit onderzoek bleek dat het DNA-profiel van het aangetroffen bloedspoor is geïdentificeerd op het DNA-profiel van [medeverdachte].|6.|het uittreksel uit de justitiële documentatie d.d. 19 december 2012.|De rechtbank past met betrekking tot de onder 2. subsidiair, 3. primair, 4. primair en 5. primair ten laste gelegde feiten de volgende bewijsmiddelen toe, met inachtneming van het bepaalde in artikel 359, derde lid, tweede volzin van het Wetboek van Strafvordering:|1.|de verklaring van verdachte afgelegd ter terechtzitting van 15 januari 2013;|2.|het in wettelijke vorm opgemaakte proces-verbaal nr. PL02BB 2012026128-1, d.d. 12 maart 2012, inhoudende de verklaring van [slachtoffer 1].|3.|het in wettelijke vorm opgemaakte proces-verbaal nr.PL02BB 2012023811-1, d.d. 5 maart 2012, inhoudende de verklaring van [slachtoffer 2].|4.|het in wettelijke vorm opgemaakte proces-verbaal nr. PL02BB 2012025165-1, d.d. 8 maart 2012, inhoudende de verklaring van [slachtoffer 3].|5.|het in wettelijke vorm opgemaakte proces-verbaal nr. PL02BB 2012023927-1, d.d. 5 maart 2012, inhoudende de verklaring van [slachtoffer 4].|6.|het uittreksel uit de justitiële documentatie d.d. 19 december 2012.|Bewezenverklaring|De rechtbank acht het onder 1., 2. subsidiair, 3. primair, 4. primair en 5. primair ten laste gelegde bewezen, met dien verstande dat:|1.|hij in de periode van 5 februari 2012 tot en met 6 februari 2012 te Leeuwarden in de gemeente Leeuwarden, tezamen en in vereniging met een ander of anderen, met het oogmerk van wederrechtelijke toe-eigening in/uit een bedrijfspand gelegen aan de [straatnaam 1] aldaar heeft weggenomen een aantal scooters, onder meer met [kentekennummer], en een kassa en een aantal camera's en een aantal laptops, toebehorende aan het [naam bedrijf],  waarbij verdachte en zijn mededader(s) zich de toegang tot de plaats des misdrijfs hebben verschaft door middel van braak,|zulks terwijl tijdens het plegen van voornoemd misdrijf nog geen vijf jaren zijn verlopen sedert een veroordeling van verdachte tot gevangenisstraf wegens een daaraan soortgelijk misdrijf in kracht van gewijsde is gegaan;|2.|subsidiair|hij op of omstreeks 5 maart 2012 te Warten, in de gemeente Boarnsterhim, opzettelijk mishandelend een persoon te weten [slachtoffer 1], met kracht tegen het lichaam heeft geslagen tengevolge waarvan die [slachtoffer 1] ten val is gekomen waardoor deze letsel heeft bekomen en pijn heeft ondervonden;|3.|primair|hij op 5 maart 2012 te Warten, in de gemeente Boarnsterhim, met het oogmerk van wederrechtelijke toe-eigening in/uit een schuur en een keet gelegen aan de [straatnaam 2] aldaar heeft weggenomen een herenfiets Batavus Entrada en werkkleding te weten een bodywarmer en werkjas en overal en t-shirt en een boodschappentas van de Poeisz, toebehorende aan [slachtoffer 2],|zulks terwijl tijdens het plegen van voornoemd misdrijf nog geen vijf jaren zijn verlopen sedert een veroordeling van verdachte tot gevangenisstraf wegens een daaraan soortgelijk misdrijf in kracht van gewijsde is gegaan;|4.|primair|hij op 5 maart 2012 te Warten, in de gemeente Boarnsterhim, met het oogmerk van wederrechtelijke toe-eigening uit een water gelegen aan de [straatnaam 3] aldaar heeft weggenomen een roeischouw/-boot, toebehorende aan [slachtoffer 3],|zulks terwijl tijdens het plegen van voornoemd misdrijf nog geen vijf jaren zijn verlopen sedert een veroordeling van verdachte tot gevangenisstraf wegens een daaraan soortgelijk misdrijf in kracht van gewijsde is gegaan;|5.|primair|hij op 5 maart 2012 te Warstiens, in de gemeente Boarnsterhim, met het oogmerk van wederrechtelijke toe-eigening in/uit een schuur gelegen aan de [straatnaam 4] aldaar heeft weggenomen een damesfiets merk Batavus toebehorende aan [slachtoffer 4],|zulks terwijl tijdens het plegen van voornoemd misdrijf nog geen vijf jaren zijn verlopen sedert een veroordeling van verdachte tot gevangenisstraf wegens een daaraan soortgelijk misdrijf in kracht van gewijsde is gegaan;|De verdachte zal van het meer of anders ten laste gelegde worden vrijgesproken, aangezien de rechtbank dat niet bewezen acht.|Strafbaarheid van het bewezenverklaarde|Het bewezenverklaarde levert op de misdrijven:|1.|Diefstal, door twee of meer verenigde personen, waarbij de schuldige zich de toegang tot de plaats van het misdrijf heeft verschaft door middel van braak, terwijl tijdens het plegen van het misdrijf nog geen vijf jaren zijn verlopen sedert een vroegere veroordeling van de schuldige tot gevangenisstraf, wegens een daaraan soortgelijk misdrijf, in kracht van gewijsde is gegaan.|2.|subsidiair	Mishandeling.|3.|primair	Diefstal, terwijl tijdens het plegen van het misdrijf nog geen vijf jaren zijn verlopen sedert een vroegere veroordeling van de schuldige tot gevangenisstraf, wegens een daaraan soortgelijk misdrijf, in kracht van gewijsde is gegaan.|4.|primair	Diefstal, terwijl tijdens het plegen van het misdrijf nog geen vijf jaren zijn verlopen sedert een vroegere veroordeling van de schuldige tot gevangenisstraf, wegens een daaraan soortgelijk misdrijf, in kracht van gewijsde is gegaan.|5.|primair	Diefstal, terwijl tijdens het plegen van het misdrijf nog geen vijf jaren zijn verlopen sedert een vroegere veroordeling van de schuldige tot gevangenisstraf, wegens een daaraan soortgelijk misdrijf, in kracht van gewijsde is gegaan.|Deze feiten zijn strafbaar nu geen omstandigheden aannemelijk zijn geworden die de strafbaarheid uitsluiten.|Strafbaarheid van verdachte|De rechtbank acht verdachte strafbaar nu niet van enige strafuitsluitingsgrond is gebleken.|Strafmotivering|De rechtbank neemt bij de bepaling van de hierna te vermelden strafsoort en strafmaat in aanmerking:|de aard en de ernst van de gepleegde feiten;|de omstandigheden waaronder deze zijn begaan;|de persoon van verdachte, zoals daarvan ter terechtzitting is gebleken en deze naar voren komt uit het uittreksel uit de justitiële documentatie en het reclasseringsadvies;|de vordering van de officier van justitie;|het pleidooi van de raadsman.|Verdachte heeft zich in een korte periode schuldig gemaakt aan meerdere diefstallen waarbij hij diverse goederen heeft buitgemaakt. Hierdoor heeft hij niet alleen een inbreuk gemaakt op het eigendomsrecht van de eigenaren van de betreffende goederen, maar heeft hij ook voor veel schade en ergernis gezorgd bij de benadeelden. Daarnaast heeft verdachte zich schuldig gemaakt aan mishandeling van een persoon die hem aansprak op zijn verdachte gedrag. Hiermee heeft hij een onacceptabele inbreuk gemaakt op de lichamelijke integriteit van dit slachtoffer.|Verdachte is reeds meerdere malen met justitie in aanraking is geweest en aan hem zijn, met name ter zake van vermogensdelicten, onvoorwaardelijke gevangenisstraffen opgelegd.|Uit het reclasseringsadvies blijkt dat verdachte sinds de schorsing van zijn voorlopige hechtenis zijn best heeft gedaan om het afgesproken hulpverleningstraject te volgen. Na een aarzelende start lijkt hij de goede weg gevonden te hebben. Hij probeert zich te houden aan de afspraken die hij met de reclassering en de ambulante hulpverlening van Verslavingszorg Noord-Nederland (VNN) heeft gemaakt. Verdachte beschikt over een koopwoning, heeft werk en lijkt zich meer op zijn gezin te richten. De reclassering adviseert aan verdachte een gedeeltelijk voorwaardelijke gevangenisstraf op te leggen met een meldingsgebod en een ambulante behandeling bij VNN. Hoewel een cognitieve vaardigheidstraining aangewezen lijkt, adviseert de reclassering deze achterwege te laten omdat dat op dit moment een onevenredige belasting voor verdachte lijkt te zijn en mogelijk het verlies van zijn baan zou kunnen betekenen.|De rechtbank is van oordeel dat, hoewel de door verdachte gepleegde feiten, mede gelet op zijn strafblad, een onvoorwaardelijke gevangenisstraf van enkele maanden zonder meer rechtvaardigen, kan worden volstaan met een onvoorwaardelijke gevangenisstraf die gelijk is aan het ondergane voorarrest. Op die manier wordt verdachte de kans geboden zijn baan te behouden en de door hem ingezette positieve lijn te continueren. Om verdachte er van te weerhouden opnieuw strafbare feiten te plegen wordt daarnaast aan verdachte een voorwaardelijke gevangenisstraf van na te noemen duur opgelegd. Aan deze voorwaardelijke straf worden de door de reclassering geadviseerde voorwaarden verbonden.|Benadeelde partij|[slachtoffer 4] heeft zich voor de aanvang van de terechtzitting als benadeelde partij in het strafproces gevoegd door middel van indiening van het voorgeschreven formulier bevattende de opgave van een vordering tot vergoeding van door hem geleden schade ten gevolge van het aan verdachte onder 5. ten laste gelegde feit.|De rechtbank is van oordeel dat de vordering niet kan worden toegewezen nu verdachte van  het deel van de tenlastelegging waar de vordering op ziet, te weten het gereedschap, wordt vrijgesproken. De rechtbank zal dan ook bepalen dat de vordering niet-ontvankelijk is.|Vordering na voorwaardelijke veroordeling|Bij onherroepelijk geworden vonnis van 18 augustus 2009, gewezen door de meervoudige strafkamer van het Gerechtshof te Leeuwarden, is de verdachte veroordeeld tot|-voor zover hier van belang- een gevangenisstraf voor de duur van 18 maanden, waarvan 6 maanden voorwaardelijk, met een proeftijd van twee jaren. De proeftijd is ingegaan op 12 juli 2011. Bij vordering d.d. 17 december 2012 heeft de officier van justitie de tenuitvoerlegging gevorderd van de bij voormeld vonnis voorwaardelijk opgelegde straf.|De hiervoor onder 1., 2. subsidiair, 3. primair, 4. primair en 5. primair bewezenverklaarde feiten zijn door verdachte begaan voor het einde van de bij voormeld vonnis gestelde proeftijd. De rechtbank zal op grond daarvan de tenuitvoerlegging gelasten tot het verrichten van een werkstraf voor de duur van 180 uren, in plaats van de last tot gedeeltelijke tenuitvoerlegging van gevangenisstraf voor de duur van 3 maanden, oorspronkelijk opgelegd bij arrest van de meervoudige strafkamer van het Gerechtshof te Leeuwarden d.d. 18 augustus 2009. De rechtbank verlengt de in het arrest van de meervoudige strafkamer van het Gerechtshof te Leeuwarden d.d. 18 augustus 2009 vastgestelde proeftijd met één jaar voor het resterende deel van de voorwaardelijk opgelegde straf, te weten 3 maanden gevangenisstraf.|Toepassing van wetsartikelen|De rechtbank heeft gelet op de artikelen 14a, 14b, 14c, 14d, 14g, 14f, 43a, 57, 300, 310 en 311 van het Wetboek van Strafrecht, zoals deze artikelen golden ten tijde van het bewezenverklaarde.|DE UITSPRAAK VAN DE RECHTBANK LUIDT, RECHTDOENDE:|Verklaart niet bewezen hetgeen verdachte onder 2. primair en 6. is ten laste gelegd en spreekt verdachte daarvan vrij.|Verklaart het onder 1., 2. subsidiair, 3. primair, 4. primair en 5. primair ten laste gelegde bewezen, te kwalificeren en strafbaar in voege als voormeld en verdachte deswege strafbaar.|Een gevangenisstraf voor de duur van 163 dagen.|Bepaalt, dat van deze gevangenisstraf een gedeelte, groot 120 dagen niet zal worden tenuitvoergelegd, tenzij de rechter later anders mocht gelasten, op grond, dat de veroordeelde voor het einde van de proeftijd, welke hierbij wordt vastgesteld op twee jaren, de hierna te noemen algemene of bijzondere voorwaarden niet heeft nageleefd.|Stelt als algemene voorwaarden:|1.|dat de veroordeelde zich voor het einde van de proeftijd niet schuldig maakt aan een strafbaar feit;|2.|dat de veroordeelde ten behoeve van het vaststellen van zijn identiteit medewerking verleent aan het nemen van een of meer vingerafdrukken of een identiteitsbewijs als bedoeld in artikel 1 van de Wet op de identificatieplicht ter inzage aanbiedt;|3.|dat de veroordeelde medewerking verleent aan het reclasseringstoezicht als bedoeld in artikel 14d, tweede lid, van het Wetboek van Strafrecht, de medewerking aan huisbezoeken daaronder begrepen.|Stelt als bijzondere voorwaarden:|1.|dat veroordeelde zich binnen 14 dagen na de uitspraak op een dinsdag of donderdag tussen 15:00 uur en 16:00 uur meldt bij Reclassering Nederland op het adres Zoutbranderij 1 in Leeuwarden.|2.|dat veroordeelde zich gedurende de proeftijd onder behandeling zal stellen van de ambulante hulpverlening van VNN op de tijden en plaatsen als door of namens die ambulante hulpverlening van VNN aan te geven, teneinde zich , gelet op de directe samenhang van het middelen gebruik -al dan niet in combinatie met zijn psychische gesteldheid- en het criminele gedrag van veroordeelde, te laten behandelen.|Draagt de reclassering op toezicht te houden op de naleving van de voorwaarden en de veroordeelde ten behoeve daarvan te begeleiden.|Beveelt, dat de tijd door de veroordeelde voor de tenuitvoerlegging van deze uitspraak in verzekering en/of voorlopige hechtenis doorgebracht, bij de uitvoering van de opgelegde gevangenisstraf geheel in mindering zal worden gebracht.|Verklaart niet bewezen hetgeen aan verdachte meer of anders is ten laste gelegd dan het bewezenverklaarde en spreekt verdachte daarvan vrij.|Heft op het geschorste bevel tot voorlopige hechtenis met ingang van heden, te weten 29 januari 2013.|Bepaalt dat de benadeelde partij [slachtoffer 4] niet ontvankelijk is in de vordering.|Bepaalt dat deze benadeelde partij en verdachte de eigen kosten dragen.|Beslissing op de vordering na voorwaardelijke veroordeling onder parketnummer|24/002980-08:|Gelast het verrichten van een werkstraf voor de duur van 180 uren, in plaats van de last tot gedeeltelijke tenuitvoerlegging van gevangenisstraf voor de duur van 3 maanden, oorspronkelijk opgelegd bij arrest van de meervoudige strafkamer van het Gerechtshof te Leeuwarden d.d. 18 augustus 2009.|Beveelt dat voor het geval de veroordeelde deze werkstraf niet naar behoren verricht, vervangende hechtenis voor de duur van 90 dagen zal worden toegepast.|Verlengt de in het arrest van de meervoudige strafkamer van het Gerechtshof te Leeuwarden d.d. 18 augustus 2009 vastgestelde proeftijd met één jaar voor het resterende deel van de voorwaardelijk opgelegde straf, te weten 3 maanden gevangenisstraf.|Dit vonnis is gewezen door mr. M. Brinksma, voorzitter, mr. M.R. de Vries en mr. W.S. Sikkema, rechters, bijgestaan door mr. M. Heerschop, griffier, en uitgesproken ter openbare terechtzitting van deze rechtbank op 29 januari 2013.|w.g.|Brinksma|VOOR EENSLUIDEND AFSCHRIFT|De Vries|de griffier van de rechtbank Noord-Nederland|Sikkema|locatie Leeuwarden,|Heerschop|RECHTBANK NOORD-NEDERLAND|Afdeling strafrecht|Locatie Leeuwarden|parketnummer 17/880120-12|vordering na voorwaardelijke veroordeling parketnummer 24/002980-08|proces-verbaal van de in het openbaar gehouden terechtzitting van de meervoudige strafkamer in bovengenoemde rechtbank op 15 januari 2013|Tegenwoordig:|mr. M. Brinksma, voorzitter,|mr. M.R. de Vries en mr. W.S. Sikkema, rechters,|mr S.T. Kooistra, officier van justitie en|mr. M. Heerschop, griffier.|De voorzitter doet de zaak tegen na te noemen verdachte uitroepen.|De voorzitter belast de jongste rechter met de leiding van het onderzoek.|De verdachte, ter terechtzitting aanwezig, antwoordt op de vragen van de jongste rechter te zijn genaamd:|[verdachte],|geboren op [geboortedatum] te [geboorteplaats],|wonende te [adres].|Als raadsman van verdachte is ter terechtzitting aanwezig mr. B.P.M. Canoy, advocaat te Leeuwarden.|…….|De jongste rechter verklaart het onderzoek gesloten en deelt mede, dat volgens de beslissing van de rechtbank de uitspraak zal plaatsvinden ter terechtzitting van 29 januari 2013 te 13:30 uur.|Waarvan proces-verbaal, vastgesteld en ondertekend door de voorzitter en de griffier.|De genoemde processen-verbaal zijn in de wettelijke vorm op ambtseed en door daartoe bevoegde opsporingsambtenaren opgemaakt; de genoemde pagina's bevinden zich in het doorgenummerde proces-verbaal met OPS-dossiernummer 2012046920, gesloten op 12 juni 2012.|Het proces-verbaal van aangifte door [aangever], d.d. 6 februari 2012, pagina 38.|Het proces-verbaal van verhoor van [aangever], d.d. 27 maart 2012, pagina 52.|Het proces-verbaal van sporenonderzoek opgemaakt door [verbalisant 1] en [verbalisant 2], d.d. 7 februari 2012, pagina 64.|Het proces-verbaal van identificatie naar aanleiding van DNA-sporen opgemaakt door [verbalisant 3], d.d. 16 maart 2012, pagina 59.|Het stam proces-verbaal opgemaakt door [verbalisant 4], d.d. 12 juni 2012, pagina 18."
ECLI:NL:RVS:2015:3926,none,Uitspraak,201503056/1/A2,Bestuursrecht,Raad van State,2015-12-23 00:00:00,none,Hoger beroep,'s-Gravenhage,none,Raad voor de Rechtspraak,2015-12-23 00:00:00,2015-12-23 10:32:16,"Bij besluit van 18 april 2013 heeft het SNN een subsidie van maximaal € 4.260,92 aan [wederpartij] verleend ter ondersteuning van de ontwikkeling en bouw van een prototype snelvarende sloep.","201503056/1/A2.|Datum uitspraak: 23 december 2015|AFDELING|BESTUURSRECHTSPRAAK|Uitspraak op het hoger beroep van:|het dagelijks bestuur van het Samenwerkingsverband Noord-Nederland (hierna: het SNN),|appellant,|tegen de uitspraak van de rechtbank Noord-Nederland van 6 maart 2015 in zaak nr. 14/552 in het geding tussen:|[wederpartij], wonend te Leeuwarden, handelend onder de naam [bedrijf] (hierna: [wederpartij]),|en|het SNN.|Procesverloop|Bij besluit van 18 april 2013 heeft het SNN een subsidie van maximaal € 4.260,92 aan [wederpartij] verleend ter ondersteuning van de ontwikkeling en bouw van een prototype snelvarende sloep.|Bij besluit van 5 december 2013 heeft het SNN het door [wederpartij] daartegen gemaakte bezwaar gegrond verklaard, het besluit van 18 april 2013 herroepen en een subsidie van maximaal € 5.380,92 aan [wederpartij] verleend.|Bij uitspraak van 6 maart 2015 heeft de rechtbank het door [wederpartij] daartegen ingestelde beroep gegrond verklaard, het besluit van 5 december 2013 vernietigd en bepaald dat het SNN een subsidie van € 6.880,92 aan [wederpartij] verleent en dat deze uitspraak in de plaats treedt van het vernietigde besluit. Deze uitspraak is aangehecht.|Tegen deze uitspraak heeft het SNN hoger beroep ingesteld.|De zaak is door een meervoudige kamer van de Afdeling verwezen naar een enkelvoudige.|Met toestemming van partijen is afgezien van behandeling van de zaak ter zitting.|Overwegingen|1. Het SNN heeft de subsidie verleend op grond van de Noordelijke Innovatie Ondersteuningsfaciliteit 2010 (hierna: de NIOF 2010). Deze subsidieregeling, die wordt gefinancierd door het Europees Fonds voor Regionale Ontwikkeling en het Ministerie van Economische Zaken, ondersteunt bedrijven in de provincies Drenthe, Fryslân en Groningen bij de ontwikkeling van nieuwe producten, diensten of werkwijzen teneinde de marktsector in Noord-Nederland te versterken.|Het SNN heeft het prototype snelvarende sloep van [wederpartij] aangemerkt als een ontwikkelingsproject in de zin van de NIOF 2010. In artikel 4, tweede lid, aanhef en onder a, van de NIOF 2010 is bepaald dat bij een ontwikkelingsproject de materiaalkosten voor het bouwen van een prototype als subsidiabele kosten in aanmerking worden genomen.|2. Bij de rechtbank lag de vraag voor of de kosten voor de buiskap, de stoffering, de schildering boven de waterlijn en de buitenboordmotor van het prototype snelvarende sloep als materiaalkosten in de zin van de NIOF 2010 gelden. Bij het besluit van 5 december 2013 heeft het SNN zich, onder verwijzing naar een advies van de externe commissie voor de bezwaarschriften van dezelfde datum, op het standpunt gesteld dat dit niet zo is. De rechtbank is het SNN daarin wat betreft de buiskap, de stoffering en de schildering boven de waterlijn gevolgd. Omdat het SNN ter zitting bij de rechtbank heeft verklaard alsnog subsidie voor de besturing van de buitenboordmotor te willen verlenen, heeft de rechtbank bepaald dat het SNN de kosten van die besturing van € 1.500,00 als subsidie aan [wederpartij] moet verlenen naast de reeds toegekende subsidie van € 5.380,92. Het totale subsidiebedrag komt daarmee op € 6.880,92.|3. Het SNN betoogt dat de rechtbank in strijd met de NIOF 2010 en het daarop gebaseerde Uitvoeringsbesluit NIOF 2010 voor het jaar 2012 het gehele bedrag aan subsidiabele kosten van € 1.500,00 bij het subsidiebedrag heeft opgeteld. Volgens het SNN komt 35% van die kosten voor subsidie in aanmerking.|4. Dit betoog slaagt. De rechtbank moet als zij, zoals in dit geval, aanleiding ziet zelf in de zaak te voorzien, toepassing geven aan het geldende recht. In dat verband zijn de volgende artikelen van belang.|In artikel 4, zesde lid, van de NIOF 2010 is bepaald dat het subsidiepercentage ten minste een keer per jaar wordt vastgesteld. Dat is gebeurd in het Uitvoeringsbesluit NIOF 2010. In artikel 3, vierde lid, van dat besluit is het subsidiepercentage voor het jaar 2012 vastgesteld op 35% van de subsidiabele materiaalkosten voor het bouwen van een prototype. Dit betekent dat 35% van € 1.500,00= € 525,00 voor subsidie in aanmerking komt.|Hieruit volgt dat het totaal te verlenen subsidiebedrag neerkomt op € 5.380,92 +€ 525,00 = € 5.905,92. De rechtbank heeft dat ten onrechte niet onderkend.|5. Het hoger beroep is gegrond. De aangevallen uitspraak dient te worden vernietigd, voor zover de rechtbank daarbij heeft bepaald dat het SNN een subsidie van € 6.880,92 aan [wederpartij] verleent en dat haar uitspraak in de plaats treedt van het door haar vernietigde besluit van 5 december 2013. De Afdeling zal zelf in de zaak voorzien door te bepalen dat het SNN een subsidie van € 5.905,92 aan [wederpartij] verleent. De Afdeling zal bepalen dat deze uitspraak in de plaats treedt van het vernietigde besluit.|6. Voor een proceskostenveroordeling bestaat geen aanleiding.|Beslissing|De Afdeling bestuursrechtspraak van de Raad van State:|I. verklaart het hoger beroep gegrond;|II. vernietigt de uitspraak van de rechtbank Noord-Nederland van 6 maart 2015 in zaak nr. 14/552, voor zover de rechtbank daarbij heeft bepaald dat het dagelijks bestuur van het Samenwerkingsverband Noord-Nederland een subsidie van € 6.880,92 aan [wederpartij], handelend onder de naam [bedrijf], verleent en dat haar uitspraak in de plaats treedt van het door haar vernietigde besluit van het dagelijks bestuur van het Samenwerkingsverband Noord-Nederland van 5 december 2013, kenmerk 022120435;|III. bepaalt dat het dagelijks bestuur van het Samenwerkingsverband Noord-Nederland een subsidie van € 5.905,92 aan [wederpartij], handelend onder de naam [bedrijf], verleent;|IV. bepaalt dat deze uitspraak in de plaats treedt van het door de rechtbank vernietigde besluit.|Aldus vastgesteld door mr. B.J. van Ettekoven, lid van de enkelvoudige kamer, in tegenwoordigheid van mr. A.G. de Vries-Biharie, griffier.|w.g. Van Ettekoven w.g. De Vries-Biharie|lid van de enkelvoudige kamer griffier|Uitgesproken in het openbaar op 23 december 2015|611."
ECLI:NL:RBLEE:2009:BI3613,none,Uitspraak,AWB 06/2842,Bestuursrecht; Belastingrecht,Rechtbank Leeuwarden,2009-04-20 00:00:00,none,Eerste aanleg - meervoudig,none,none,Raad voor de Rechtspraak,2013-04-05 00:00:00,2018-06-29 09:03:54,"Voor “duurzaam gescheiden leven” in de zin van art. 5 , eerste lid, van de Wet op de vermogensbelasting 1964 is meer nodig dan alleen het woonachtig zijn van de echtelieden op verschillende adressen.|De onweersproken gebleven stelling dat door eiser steeds aangifte is gedaan als ware hij niet duurzaam gescheiden levend gehuwd, wettigt het bewijsvermoeden dat eiser in het onderhavige jaar niet duurzaam gescheiden leefde.","RECHTBANK LEEUWARDEN|Sector bestuursrecht, belastingkamer|procedurenummer: AWB 06/2842|uitspraak van de meervoudige kamer van 20 april 2009 als bedoeld in afdeling 8.2.6 van de Algemene wet bestuursrecht (Awb)|in het geding tussen|[eiser],|wonende te [woonplaats] ([buitenland A]),|eiser,|en|de inspecteur van de Belastingdienst/Noord/kantoor Groningen,|verweerder,|gemachtigde [gemachtigde].|Procesverloop|Verweerder heeft aan eiser voor het jaar 1994 een navorderingsaanslag (aanslagnummer [nummer].H47) inkomstenbelasting en premie volksverzekeringen opgelegd, berekend naar een belastbaar inkomen van fl. 328.690,-- (€ 149.153,--), verhoogd met een boete van|fl. 53.999,-- (€ 24.504,--) en heffingsrente ten bedrage van fl. 18.698,--|(€ 8.485,--).|Verweerder heeft aan eiser voor het jaar 1995 een navorderingsaanslag (aanslagnummer [nummer].H57) inkomstenbelasting en premie volksverzekeringen opgelegd, berekend naar een belastbaar inkomen van fl. 276.396,-- (€ 125.423,--), verhoogd met een boete van|fl. 57.821,-- (€ 26.238,--) en heffingsrente ten bedrage van fl. 18.469,-- (€ 8.381,--).|Verweerder heeft aan eiser voor het jaar 1996 een navorderingsaanslag (aanslagnummer [nummer].H67) inkomstenbelasting en premie volksverzekeringen opgelegd, berekend naar een belastbaar inkomen van fl. 208.274,-- (€ 94.511,--), verhoogd met een boete van|fl. 52.981,-- (€ 24.042,--) en heffingsrente ten bedrage van fl. 16.596,-- (€ 7.531,--).|Eiser heeft tegen de bovengenoemde navorderingsaanslagen, alle gedagtekend op 15 mei 2006, in één geschrift tijdig bezwaar gemaakt.|Verweerder heeft bij in één geschrift vervatte uitspraken op bezwaar van 23 november 2006 de hierboven aangeduide navorderingsaanslagen en boetebeschikkingen gehandhaafd.|Eiser heeft daartegen bij brief van 24 december 2006, ontvangen bij de rechtbank op 28 december 2006, beroep ingesteld.|Verweerder heeft de op de zaak betrekking hebbende stukken overgelegd en een verweerschrift ingediend.|Eiser heeft vóór de zitting nadere stukken ingediend. Deze stukken zijn in afschrift verstrekt aan verweerder.|Het onderzoek ter zitting heeft plaatsgevonden op 17 december 2008 te Leeuwarden.|Eiser is daar in persoon verschenen. Namens verweerder is diens gemachtigde verschenen.|Motivering|Feiten|Op grond van de stukken van het geding en het verhandelde ter zitting staat het volgende vast:|1.1  Eiser, in de onderhavige jaren werkzaam als [beroep], is geboren op [datum] 1931 en is sinds 1961 - derhalve ook in de onderhavige jaren - in algehele gemeenschap van goederen gehuwd met mevrouw [echtgenote].|1.2  In de onderhavige jaren woonden eiser en zijn echtgenote ieder op een afzonderlijk adres, en overnachtten doorgaans ieder ook op hun eigen adres. Wel had eiser op het adres van zijn echtgenote enige eigendommen gestald, deed zijn echtgenote voor hem de was en at hij regelmatig bij zijn echtgenote. Eisers echtgenote beschikte over een eigen inkomen. Eiser was in die jaren evenwel de meest verdienende echtgenoot (dat wil zeggen: de echtgenoot met het hoogste persoonlijke inkomen) en verstrekte aan zijn echtgenote een aanvulling op haar huishoudgeld. Eiser en zijn echtgenote hadden (ook in de onderhavige jaren) ieder een eigen sociaal leven en gingen afzonderlijk van elkaar met vakantie. Wel heeft eiser, toen zijn echtgenote op enig moment tijdens de onderhavige jaren een zware operatie moest ondergaan, haar op zijn adres enige tijd verzorgd.|1.3  In de periode van 1 januari 1994 tot en met 23 september 1996 woonden eiser en zijn echtgenote in Nederland. Per 23 september 1996 heeft eiser zich laten uitschrijven uit de gemeentelijke basisadministratie persoonsgegevens wegens emigratie naar [buitenland B]. Naar eiser ter zitting onweersproken heeft verklaard, vestigde hij zich metterwoon pas op zijn huidige adres in [buitenland A] op 7 april 1997. Eisers echtgenote woonde in 1996 ook na 23 september het gehele jaar in Nederland.|1.4  In zijn aangiften IB/PVV over de onderhavige jaren geeft eiser steeds aan het gehele jaar - niet duurzaam gescheiden levend - gehuwd te zijn geweest met zijn echtgenote, en heeft hij onder meer de dividend- en rentevrijstelling voor hem en zijn echtgenote gezamenlijk geclaimd en gekregen. Eisers echtgenote deed voor de onderhavige jaren niet zelfstandig aangifte voor de IB/PVV.|1.5  Na onderzoek door het Bureau voor politiële ondersteuning van de landelijk Officier van Justitie voor de Melding ongebruikelijke transacties van het Korps Landelijke Politie Diensten, is komen vast te staan - naar de inspecteur onbestreden heeft gesteld - dat eisers echtgenote in 2002 bij [bank] te [buitenland B] (hierna: de bank) een belegd vermogen van circa € 665.000,-- aanhield. De rekeningen in kwestie zijn bij de bank geopend op 21 januari1983, 10 juni 1985, 1 januari 1986 respectievelijk 2 mei 1990. Blijkens desgevraagd door de bank aan verweerder verstrekte informatie hield eisers echtgenote bij de bank ultimo 1998 een belegd vermogen aan van (afgerond) [valuta] 1.594.119,--, hetgeen overeenkomt met een bedrag van f 1.785.413,-- (€ 810.185,--).|1.6  Op 13 december 2004 stuurt verweerder een vragenbrief houdende de opgaaf van buitenlands vermogen aan eisers echtgenote. Op 13 december 2004 wordt zij uitgenodigd voor een gesprek met verweerder om inlichtingen te verstrekken. Zij gaat daarop niet in. Op 22 december 2004 wordt zij nogmaals uitgenodigd voor een gesprek met verweerder. Dit gesprek heeft plaats op 19 januari 2005.|1.7  Op 3 februari 2006 stuurt verweerder eiser een brief houdende de opgaaf van buitenlands vermogen. Verweerder wijst er daarbij op dat bij niet of niet volledig verstrekken van de gevraagde gegevens omkering en verzwaring van de bewijslast in de zin van artikel 25, zesde lid, letter b, respectievelijk artikel 27e AWR zal volgen. Eiser beantwoordt deze vragenbrief bij schrijven van 15 februari 2006, bij welk schrijven hij geen van de gevraagde gegevens verstrekt.|1.8  Op 27 februari 2006 wordt eiser opnieuw verzocht om de gevraagde gegevens te verstrekken, waarbij hij opnieuw wordt gewezen op de wettelijke sancties, waaronder de genoemde omkering en verzwaring van de bewijslast. Eiser beantwoordt deze brief niet.|1.9  Met dagtekening 15 mei 2006 kondigt verweerder de navorderingsaanslagen met verhogingen over de onderhavige jaren aan en legt hij met dezelfde dagtekening aan eiser de hiervoor - onder procesverloop - vermelde navorderingsaanslagen IB/PVV over de jaren 1994, 1995 en 1996 op inclusief de daar vermelde verhogingen. Verweerder baseert deze navorderingsaanslagen op schattingen met als uitgangspunt het hiervoor - onder 1.5 - bedoelde vermogenssaldo van eisers echtgenote bij de bank op 31 december 1998, waarbij aan de hand van rentepercentages van 5 (in 1998), 6 (in 1996 en 1997) en 7 (in 1994 en 1995) is teruggerekend. De bedoelde rentepercentages vermenigvuldigd met de aldus teruggerekende grondslagen hebben voor de IB/PVV de basis van de schatting van de inkomsten gevormd, waarbij - naar door verweerder onweersproken is gesteld - rekening is gehouden met aftrekbare kosten en geldende vrijstellingen.|1.10 Over het jaar 1996 heeft verweerder ook een navorderingsaanslag IB/PVV opgelegd aan eisers echtgenote ter zake van de in dat jaar, volgens verweerder, door haar genoten vermogensopbrengsten, welke tevens zijn aangemerkt als inkomsten van eiser en zijn begrepen in de hiervoor genoemde aan eiser opgelegde navorderingsaanslag IB/PVV over het jaar 1996|1. 11 Bij uitspraak op het daartegen gerichte bezwaar van 23 november 2006 handhaaft verweerder de - onder 1.9 - bedoelde belastingaanslagen inclusief verhogingen. De in die belastingaanslagen begrepen inkomsten uit vermogen die toegerekend worden aan de hiervoor - onder 1.5 - bedoelde vermogensbestanddelen bedragen respectievelijk over 1994|f 90.000,-- (€ 40.840,--), over 1995 f 96.371,-- (€ 43.731) en over 1996 f 88.302,--|(€ 40.070,--).|Geschil|2.1  Tussen partijen zijn, naar partijen ter zitting desgevraagd eenparig hebben verklaard, de volgende vragen in geschil:|- Is de wettelijke regeling van artikel 5 van de Wet op de inkomstenbelasting 1964 (hierna: de Wet) discriminatoir en derhalve in strijd met het internationale recht, naar de rechtbank begrijpt, meer specifiek: in strijd met artikel 26 van het Internationale Verdrag inzake Burgerlijke en Politieke Rechten (IVBPR)?|- Leefden eiser en zijn echtgenote in de onderhavige jaren duurzaam van elkaar gescheiden in de zin artikel 5, eerste lid, van de Wet?|- Geldt de inlichtingenverplichting van artikel 47 AWR ook in het onderhavige geval, waar het gaat over bankgegevens van eisers echtgenote, ondanks haar recht op privacy?|- Geldt de inlichtingenverplichting van artikel 47 AWR ook in het onderhavige geval, waar eiser ten tijde van het opleggen van de bestreden navorderingsaanslagen in het buitenland woonde?|- Kan verweerder de navorderingsaanslag over het jaar 1996 aan zowel eiser als zijn echtgenote opleggen?|- Is de schatting waarop de bestreden navorderingsaanslagen zijn gebaseerd onredelijk?|- Zijn de in geschil zijnde verhogingen terecht en tot het juiste bedrag aan eiser opgelegd?|2.2  Tussen partijen is niet in geschil dat eiser in de onderhavige jaren geen vermogensbestanddelen op zijn naam had, waarvan hij de opbrengsten ten onrechte niet in zijn aangiften IB/PVV heeft verantwoord. Het geschil heeft derhalve uitsluitend betrekking op de vermogensopbrengsten die op naam stonden van zijn echtgenote, zoals omschreven onder 1.5 hiervoor. De heffingsrente vormt geen afzonderlijk onderdeel van het beroep.|2.3  Eiser concludeert tot gegrondverklaring van het beroep, vernietiging van de uitspraak op bezwaar en vernietiging van de navorderingsaanslagen inclusief verhogingen.|2.4  Verweerder concludeert tot ongegrondverklaring van het beroep.|2.5  Ten aanzien van de vraag of de wettelijke bevoegdheid van verweerder de bestreden navorderingsaanslagen - in plaats van binnen een termijn van vijf jaren - op te leggen binnen een termijn van twaalf jaren na het tijdstip waarop de belastingschuld is ontstaan als bedoeld in artikel 16, vierde lid, AWR al dan niet in strijd is met gemeenschapsrecht, zijn partijen ter zitting overeengekomen de beantwoording geen deel uit te laten maken van hun geschil, met dien verstande dat verweerder ter zitting heeft toegezegd ambtshalve de opgelegde aanslagen, inclusief verhogingen, te zullen vernietigen indien en voor zover deze alsdan in strijd zouden blijken te zijn met het door het Hof van Justitie van de Europese Gemeenschappen in antwoord op door de Hoge Raad der Nederlanden dienaangaande op 21 maart 2008 gestelde prejudiciële vragen in het kader van een andere procedure, bij de Hoge Raad bekend onder nr. 43 670, gepubliceerd in onder meer V-N 2008/16.4, gegeven oordeel.|2.6  Partijen doen hun standpunten steunen op de gronden die daartoe door hen zijn aangevoerd in de van hen afkomstige stukken.|Beoordeling van het geschil|Ten aanzien van de navorderingsaanslagen IB/PVV 1994 en 1995|3.1  De rechtbank stelt voorop dat tussen partijen niet in geschil is dat zowel eiser als diens echtgenote in de jaren 1994 en 1995 beide in Nederland woonden, en aldus gedurende die volledige kalenderjaren beiden binnenlands belastingplichtig waren, en voorts dat de echtgenote van eiser in die jaren vermogensbestanddelen heeft aangehouden bij een [buitenlandse] bank, zoals omschreven - onder 1.5 - hiervoor, uit hoofde van welke vermogensbestanddelen de daaruit genoten inkomensbestanddelen in die jaren in de heffing van inkomstenbelasting hadden moeten worden betrokken.|3.2  Artikel 5 van de Wet luidde destijds, voor zover hier relevant: ""1. De bestanddelen van het inkomen van een gehuwde niet duurzaam gescheiden levende belastingplichtige welke niet tot het persoonlijke inkomen en de persoonlijke verminderingen en vermeerderingen van het onzuivere inkomen behoren, worden ingeval zijn persoonlijke inkomen lager is dan dat van zijn echtgenoot aangemerkt als bestanddelen van het inkomen van zijn echtgenoot. Het bepaalde in de vorige volzin is mede van toepassing ingeval een gehuwde niet duurzaam gescheiden levende belastingplichtige niet, maar zijn echtgenoot wel persoonlijk inkomen geniet.|2. Het persoonlijke inkomen bestaat uit het gezamenlijke bedrag van hetgeen de belastingplichtige geniet als:|a. winst uit een voor zijn rekening gedreven onderneming;|b. zuivere inkomsten uit arbeid;|c. zuivere inkomsten in de vorm van periodieke uitkeringen en verstrekkingen.|3. De persoonlijke verminderingen en vermeerderingen van het onzuivere inkomen zijn:|a. de toevoeging aan en de afnemingen van de oudedagsreserve;|b. de zelfstandigenaftrek;|c. de meewerkaftrek;|d. de premies als bedoeld in artikel 45, eerste lid, onderdelen g, j en k, alsmede de negatieve persoonlijke verplichtingen ter zake daarvan.|4. Indien het persoonlijke inkomen van een gehuwde niet duurzaam gescheiden levende belastingplichtige even groot is als dat van zijn echtgenoot worden de in het eerste lid bedoelde bestanddelen van het inkomen van de belastingplichtige ingeval hij jonger is dan zijn echtgenoot aangemerkt als bestanddelen van het inkomen van zijn echtgenoot. Het bepaalde in de vorige volzin is mede van toepassing indien geen van beide echtgenoten persoonlijk inkomen geniet.|5. Het bepaalde in de vorige leden vindt alleen toepassing indien zowel de belastingplichtige als de echtgenoot binnenlands belastingplichtig is.|6. De door de belastingplichtige genoten inkomsten ter zake van het verrichten van arbeid in de onderneming van zijn niet duurzaam gescheiden van hem levende echtgenoot, dan wel ter zake van het verrichten van werkzaamheden ten dienste van het verwerven van inkomsten uit arbeid door deze echtgenoot, worden bij deze echtgenoot in aanmerking genomen als winst uit die onderneming, onderscheidenlijk als inkomsten uit die arbeid.|7. Ten aanzien van de belastingplichtige en zijn niet duurzaam gescheiden van hem levende echtgenoot is op hun gezamenlijke verzoek het zesde lid niet van toepassing indien de inkomsten uit de in dat lid bedoelde arbeid en werkzaamheden van de belastingplichtige worden genoten krachtens een schriftelijke overeenkomst en het bedrag van de zuivere inkomsten ten minste gelijk is aan tweemaal de basisaftrek. Het verzoek wordt gedaan bij de aangiften van de echtgenoten.|8. De inkomsten als bedoeld in artikel 22, eerste lid, onderdeel b, genoten door de ongehuwde belastingplichtige die in het kalenderjaar voldoet aan de in artikel 56 gestelde voorwaarden om in aanmerking te komen voor overdracht van de basisaftrek aan een andere ongehuwde belastingplichtige, ter zake van het verrichten van arbeid in de onderneming van die andere belastingplichtige, worden op een bij de aangiften van ieder van deze belastingplichtigen gedaan gezamenlijk verzoek bij die andere belastingplichtige in aanmerking genomen als winst uit die onderneming. (..)""|3.3  Artikel 27e AWR luidt: ""Indien:|a. de vereiste aangifte niet is gedaan; of|b. niet volledig is voldaan aan de verplichtingen ingevolge de artikelen 41, 47, 47a, 49, 52, alsmede aan de verplichtingen ingevolge artikel 53, eerste, tweede en derde lid, voorzover het verplichtingen van administratieplichtigen betreft ten behoeve van de heffing van de belasting waarvan de inhouding aan hen is opgedragen;|verklaart de rechtbank het beroep ongegrond, tenzij is gebleken dat en in hoeverre de uitspraak op het bezwaar onjuist is.|De vorige volzin vindt geen toepassing, voor zover het beroep is gericht tegen een vergrijpboete.""|3.4  Naar HR 27 september 1989, onder meer gepubliceerd in BNB 1990/61, heeft overwogen, verhindert het in het IVBPR neergelegde gelijkheidsbeginsel niet de toepassing van het bepaalde in de eerste twee leden van artikel 5 van de Wet IB 1964 - tekst 1981. Hij overwoog in dat arrest onder meer: ""Uitgaande van de gedachte dat de gehuwde niet duurzaam gescheiden levende man en vrouw in fiscaal opzicht een economische eenheid vormen, kon de wetgever ter wille van de eenvoud en de praktische uitvoerbaarheid van de wet in redelijkheid een hunner - de man - als belastingplichtige aanwijzen. Aan de echtgenoot van wiens zijde de inkomstenbestanddelen zijn opgekomen, en die zich wenst te keren tegen een aan de andere echtgenoot opgelegde aanslag in de inkomstenbelasting, dient het recht van bezwaar onderscheidenlijk beroep toe te komen. Zulks laat zich zonder ingrijpen van de wetgever verwezenlijken in die gevallen waarin de echtgenoot van degene aan wie de aanslag is opgelegd zijn desbetreffende bezwaar- c.q. beroepschrift binnen de wettelijke termijn heeft ingediend. De wetgever kon in redelijkheid oordelen dat gehuwde en ongehuwd samenwonende belastingplichtigen niet als in alle opzichten gelijk vielen te beschouwen en hij kon derhalve het stelsel van samentelling van de inkomens van gehuwden, zoals dat sedert 1973 gold, handhaven zonder in strijd met artikel 26 IVBPR te komen.|Er is voor de rechter geen goede grond om thans nog over te gaan tot een ingrijpen in die zin dat hij toepassing van het bepaalde in het inmiddels vervallen artikel 5, tweede lid, Wet IB 1964 naar de in 1981 geldende tekst wegens strijd met artikel 26 IVBPR achterwege laat (...).""|3.5  De rechtbank is, gelet op het hiervoor - onder 3.4 - overwogene, van oordeel dat eisers beroep voor zover het betoogt dat de regeling van de toerekening van niet-verzelfstandigde inkomensbestanddelen als geregeld in artikel 5 van de Wet, zoals deze luidde in de onderhavige jaren, in strijd komt met artikel 26 IVBPR, faalt.|3.6  Naar het oordeel van de rechtbank zijn de hier in geschil zijnde inkomsten uit vermogen niet verzelfstandigde inkomensbestanddelen die zich lenen voor toerekening als bedoeld in artikel 5, eerste lid, van de Wet. Vaststaat bovendien dat eiser en zijn echtgenote in de onderhavige jaren gehuwd waren en eiser het hoogste persoonlijke inkomen genoot. Zulks brengt met zich mee dat de vorenbedoelde vermogensopbrengsten als inkomensbestanddelen van eiser worden aangemerkt, tenzij hij en zijn echtgenote gedurende die jaren duurzaam gescheiden leefden, gelijk eiser stelt.|3.7  Verweerder op wie, naar het oordeel van de rechtbank, de bewijslast rust om bij betwisting daarvan, zoals in het onderhavige geval, aannemelijk te maken dat eiser en diens echtgenote in de onderhavige jaren niet duurzaam gescheiden leefden, heeft met zijn stelling dat eiser in de onderhavige aangiften IB/PVV heeft gedaan als ware hij niet duurzaam gescheiden levend gehuwd (zie 1.4 hiervoor) het bewijsvermoeden gewettigd dat eiser niet duurzaam gescheiden leefde in de onderhavige jaren. Dit vermoeden is door eiser niet, althans onvoldoende, ontzenuwd. HR 10 februari 1960, nr. 14, gepubliceerd in onder meer BNB 1960/77, overweegt onder meer: ""dat een gehuwde vrouw moet geacht worden duurzaam gescheiden van haar echtgenoot te leven in den zin van artikel 1, derde lid, van de Algemene Ouderdomswet, indien ten aanzien van haar en haar echtgenoot de toestand is ingetreden, dat, na de door beiden of een hunner gewilde verbreking van de echtelijke samenleving, ieder afzonderlijk zijn eigen leven leidt als ware hij niet met den ander gehuwd, en deze toestand door hen beiden, althans door een hunner, als bestendig is bedoeld (..)"". In onder meer zijn arrest van 21 februari 1973 beslist de Hoge Raad dat het bovenaangehaalde criterium ten aanzien van het al dan niet duurzaam gescheiden leven van echtelieden, ook moet worden aangelegd in het kader van de inkomenstoerekening van artikel 5 van de Wet (HR 21 februari 1973, nr. 17 009, gepubliceerd in onder meer BNB 1973/89). Naar het oordeel van de rechtbank, houdt de toestand van duurzaam gescheiden leven aldus veel meer in dan afzonderlijk wonen: nodig is dat ieder der echtgenoten afzonderlijk zijn eigen leven leidt als ware hij niet met de ander gehuwd. Dit impliceert dat in zodanig geval de echtelieden zich in het maatschappelijk leven in alle opzichten gedragen als waren zij ongehuwd, zich in hun hele doen en laten niet laten beïnvloeden door wensen of verlangens van de andere echtgenoot, kortom, zich in feite gedragen als was geen sprake (meer) van een huwelijk. Gelet op de hiervoor - onder 1.1 en 1.2 - weergegeven omstandigheden van het onderhavige geval, is daarvan, naar het oordeel van de rechtbank, hier geen sprake. Het vorenstaande betekent dat eiser en zijn echtgenote, naar het oordeel van de rechtbank, in de onderhavige jaren, niet als duurzaam gescheiden levend kunnen worden beschouwd.|3.8  Het vorenoverwogene leidt tot de gevolgtrekking dat de vermogensopbrengsten uit hoofde van de hiervoor - onder 1.5 - bedoelde vermogensbestanddelen van eisers echtgenote, op grond van het bepaalde in artikel 5, eerste en tweede lid, van de Wet worden gemerkt als bestanddelen van het inkomen van eiser. In dat kader rustte op eiser, naar het oordeel van de rechtbank, de verplichting zich de hoogte te stellen van de door zijn echtgenote in respectieve jaren genoten vermogensopbrengsten ten einde deze aan te geven in zijn respectieve aangiften IB/PVV, alsmede desgevraagd verweerder dienaangaande gegevens en inlichtingen te verstrekken. Aan deze wettelijke verplichtingen doet naar het oordeel van de rechtbank niet af eisers stelling dat zulks de privacy van zijn echtgenote zou schaden, zulks mede in het licht van de tussen eiser en diens echtgenote bestaande huwelijkse gemeenschap van goederen. Voor zover eiser heeft willen betogen niet in staat te zijn geweest inzage te verkrijgen in de financiële positie van zijn echtgenote, overweegt de rechtbank nog dat eiser, gelet op de hiervoor genoemde huwelijkse gemeenschap van goederen, daartoe juridisch voldoende middelen ter beschikking stonden en dat eiser als (destijds) [beroep] zich daarvan ook bewust kon zijn geweest.|3.9  De rechtbank stelt onder meer vast (zie 1.7 en 1.8 hiervoor) dat eiser niet heeft voldaan aan de hiervoor - onder 3.3 - aangehaalde wettelijke informatieverplichting van artikel 47 AWR, en dient derhalve het beroep ongegrond te verklaren, tenzij is gebleken dat en in hoeverre de uitspraak op het bezwaar onjuist is. Immers, nu de gereleveerde vermogensopbrengsten van wetswege worden aangemerkt als bestanddelen van eisers inkomen, waren de door verweerder gevraagde gegevens en inlichtingen gericht op de belastingheffing te zijnen aanzien. De omstandigheid dat eiser ten tijde van het opleggen van de bestreden navorderingsaanslagen inmiddels metterwoon naar het buitenland was vertrokken, doet daaraan, naar het oordeel van de rechtbank, niet af, voor zover het  navorderingsaanslagen betreft die betrekking hebben op jaren gedurende die waarin eiser en diens echtgenote het gehele jaar in Nederland woonden, hetgeen in de jaren 1994 en 1995 het geval was.|3.10  Gelet op de hiervoor - onder 1.9 - beschreven werkwijze van verweerder en hetgeen eiser in dat verband daartegen naar voren heeft gebracht, kan, naar het oordeel van de rechtbank, niet worden gezegd dat de navorderingsaanslagen zijn gebaseerd op een onredelijke schatting.|3.11  Het vorenstaande brengt de rechtbank tot de conclusie dat de bestreden navorderingsaanslagen over de jaren 1994 en 1995 terecht en tot het juiste bedrag aan eiser zijn opgelegd.|Ten aanzien van de navorderingsaanslag IB/PVV 1996|3.12  Zoals hiervoor - onder 3.2 - reeds is overwogen, vindt de toerekening van inkomensbestanddelen tussen echtelieden op grond van artikel 5, vijfde lid, van de Wet alleen toepassing indien zowel de belastingplichtige als de echtgenoot binnenlands belastingplichtig is. Zoals de rechtbank hiervoor - onder 1.3 - feitelijk heeft vastgesteld was eiser niet gedurende het gehele jaar 1996 binnenlands belastingplichtig. Blijkens de totstandkomingsgeschiedenis van artikel 5 van de Wet (met name MvA bij de Wet van 30 december 1983, Stb. 690, Kamerstukken II, 18 121, nr. 5, blz. 25-26) vloeit uit de systematiek van de inkomstenbelasting in een jaar van emigratie of immigratie van de belastingplichtige en/of zijn echtgenoot voort dat de toerekeningsregel van artikel 5 van de Wet naar tijdsgelang moet worden toegepast. Derhalve kunnen de gereleveerde vermogensopbrengsten van eisers echtgenote in het jaar 1996 voor de heffing van IB/PVV slechts over de de periode van 1 januari 1994 tot en met 23 september 1996 aan eiser worden toegerekend. Eiser was in dat jaar, naar het oordeel van de rechtbank, derhalve ten aanzien van de bedoelde vermogensopbrengsten die in dat jaar bij zijn echtgenote zijn opgekomen, slecht in zoverre aangifteplichtig en ook slechts in zoverre verplicht dienaangaande de door verweerder over dat jaar gevraagde gegevens en inlichtingen te verstrekken.|3.13  Het onder 3.12 overwogene brengt met zich mee dat de aan eiser opgelegde navorderingsaanslag over het jaar 1996 moet worden verminderd tot een opgelegd naar een belastbare inkomen van f 119.972 (€ 54.441,--) vermeerderd met 266/365ste gedeelte van de onder 1.11 genoemde inkomsten uit vermogen uit hoofde van de hiervoor - onder 1.5 - bedoelde vermogensbestanddelen, zijnde f 64.352,-- (€ 29.202,--), in totaal derhalve|f 184.324,-- (€ 83.643,--).|3.14  De vraag of verweerder de navorderingsaanslag over het jaar 1996 aan zowel eiser als zijn echtgenote kon opleggen, moet, naar het oordeel van de rechtbank, ontkennend worden  beantwoord. In een geval als het onderhavige, waarin de inspecteur in verband met onzekerheid ten aanzien van de (volledige) toepasselijkheid van de toerekeningsregels van artikel 5 van de Wet ter behoud van rechten een navorderingsaanslag oplegt aan beide echtelieden, brengt zulks, naar het oordeel van de rechtbank, mede gelet op de rechtsmiddelen welke beide echtelieden daartegen (hebben) kunnen aanwenden, echter niet met zich mee dat hij zijn bevoegdheid tot het opleggen van die navorderingsaanslag aan de ene echtgenoot  zou verliezen door het opleggen van een navorderingsaanslag aan de andere.|Ten aanzien van de verhogingen|3.15  Artikel 18, eerste lid, AWR (tekst 1994 tot en met 1997) luidde:|""De in een navorderingsaanslag begrepen belasting wordt met honderd percent verhoogd, behoudens voor zover het niet aan opzet of grove schuld van de belastingplichtige is te wijten dat te weinig belasting is geheven."".|3.16 Het in de onderhavige jaren geldende § 21 van het Voorschrift administratieve boeten 1993 luidde als volgt:|""1. In geval van grove schuld geldt als algemene regel dat de inspecteur de boete kwijtscheldt tot op 25%.|2. In geval van opzet geldt dat de inspecteur de boete kwijtscheldt tot op 50%. Onder opzet wordt ook verstaan voorwaardelijk opzet.|3. In geval van ernstige òf omvangrijke òf verhoudingsgewijs omvangrijke fraude verleent de inspecteur geen kwijtschelding van de wettelijke boete van 100%.|De term ""ernstig"" duidt op factoren als listigheid, valsheid of samenspanning e.d. De term ""omvangrijk"" houdt in dat het bedrag van de te weinig geheven belasting absoluut een groot bedrag is. De term ""verhoudingsgewijs omvangrijk"" houdt in dat het bedrag van de te weinig geheven belasting in verhouding tot het bedrag dat aanvankelijk wel is geheven groot is.|Voor het bepalen van de omvang van de fraude kan de belasting die niet meer kan worden nagevorderd of nageheven mede van belang zijn."".|3.17  De gemachtigde van verweerder heeft ter zitting ten aanzien van de opgelegde verhogingen desgevraagd nader verklaard dat eiser primair wordt verweten dat hij willens en wetens de aanmerkelijke kans heeft aanvaard dat er geen IB/PVV zou worden geheven over de hiervoor - onder 3.1 - bedoelde inkomensbestanddelen. Eiser zou, naar verweerder stelt, hebben geweten dat zijn echtgenote in de desbetreffende jaren over de hiervoor - onder 1.5 - buitenlandse spaartegoeden beschikte en daaruit vermogensopbrengsten heeft genoten. Hij zou bewust niet aan zijn echtgenote de - voor zijn aangiften IB/PVV benodigde - informatie hebben gevraagd en daarmee van de bedoelde inkomsten bewust in de desbetreffende jaren geen aangifte IB/PVV hebben gedaan. Verweerder, op wie ten deze, gelet op de betwisting daarvan door eiser, de bewijslast rust, heeft daaraan met hetgeen hij daartoe overgelegd en verklaard, naar het oordeel van de rechtbank, niet voldaan.|3.18  Subsidiair heeft verweerder zich op het standpunt gesteld dat het aan eisers grove schuld is te wijten dat hij over de desbetreffende jaren een onvolledige aangifte heeft gedaan, omdat hij, terwijl hij ten opzichte van zijn echtgenote in die jaren het hoogste persoonlijke inkomen genoot, door niet bij zijn echtgenote naar haar inkomsten te informeren ten behoeve van het doen van de desbetreffende aangiften IB/PVV, dermate lichtvaardig heeft gehandeld dat sprake is van aan opzet grenzende onachtzaamheid. De rechtbank is van oordeel dat, gelet op het vorenoverwogene en hetgeen blijkt uit de gedingstukken en het verhandelde ter zitting, verweerder zijn subsidiaire stelling voldoende aannemelijk heeft gemaakt, zodat de verhoging van de navorderingsaanslagen over 1994 en 1995 op grond van het bepaalde in paragraaf 21, eerste lid, van het Voorschrift administratieve boeten moet worden kwijtgescholden tot op 25 % daarvan.|3.19 Ten aanzien van de verhoging van de belastingaanslag over het jaar 1996 is de rechtbank van oordeel dat, gelet op het hiervoor - onder 3.12 - overwogene weliswaar de opgelegde belastingaanslag ten dele juist is, maar dat - mede gelet op het hiervoor onder 1.10 vastgestelde - niet gezegd kan worden dat eiser over dat jaar had moeten weten dat de toerekeningsregel van artikel 5 van de Wet naar tijdsgelang had moeten worden toegepast, althans niet kan worden gezegd dat eiser ten aanzien van het jaar 1996 dermate lichtvaardig heeft gehandeld dat sprake is van aan opzet grenzende onachtzaamheid. De verhoging over het jaar 1996 moet derhalve komen te vervallen.|3.20  Artikel 27e AWR - hiervoor aangehaald onder 3.3 -  bepaalt dat de - kort gezegd - omkering en verzwaring van de bewijslast geen toepassing vindt, voor zover het beroep is gericht tegen een vergrijpboete. Niettemin kan de verhoging worden gebaseerd op de met toepassing van artikel 27e AWR oplegde belastingaanslag. In het onderhavige geval acht de rechtbank de opgelegde boete over de jaren 1994 en 1995 passend en geboden. Daartoe acht de rechtbank onder meer redengevend dat, naar haar oordeel, gelet op de omstandigheden van het geval, de absolute hoogte van de door de rechtbank in stand gelaten verhogingen in een redelijke verhouding staat ten opzichte van de gepleegde feiten en de financiële gevolgen daarvan, zoals deze weliswaar - met toepassing van artikel 27e AWR - door verweerder zijn geschat, maar - zoals hiervoor 1.5 is vastgesteld - zijn gebaseerd op concrete gegevens afkomstig van de bank en - niet weersproken - marktrentes in de desbetreffende jaren.|3.21  Nu evenwel de in geschil zijnde verhogingen zijn opgelegd bij aanslag van 15 mei 2006 doet zich een overschrijding van de redelijke termijn voor als bedoeld in artikel 6, eerste lid, van het Europese Verdrag voor de Rechten van de Mens. Aangezien de behandeling van de onderhavige zaak bij de rechtbank voor 15 mei 2008 had moeten worden afgerond, is de bedoelde redelijke termijn overschreden met meer dan zes maanden, doch minder dan twaalf maanden, reden waarom de rechtbank het bedrag van de verhoging voor zover deze niet is kwijtgescholden ambtshalve zal verminderen met 10 %.|3.22  Gelet op het hiervoor - onder 3.12 en 3.13 - overwogene, moet de verhoging voor het jaar 1996 komen te vervallen.|3.23  Gelet op het vorenoverwogene dient het beroep gegrond te worden verklaard.|Proceskosten|De rechtbank vindt aanleiding verweerder te veroordelen in de kosten die eiser in verband met de behandeling van het beroep redelijkerwijs heeft moeten maken. Deze kosten zijn in casu op de voet van het Besluit proceskosten bestuursrecht beperkt tot de door eiser gemaakte reiskosten, welke ter zitting door partijen eenparig zijn vastgesteld op  € 200,-- . Gelet op de omstandigheid dat deze zaak samenhangt met de zaken, bij de rechtbank bekend onder nr. 06/2843 veroordeelt de rechtbank verweerder in deze zaak tot vergoeding aan eiseres van een bedrag van € 100,--. De rechtbank wijst de Staat der Nederlanden (Ministerie van Financiën) aan als de rechtspersoon die deze kosten moet vergoeden.|Beslissing|De rechtbank:|-	verklaart het beroep gegrond;|-	vernietigt de uitspraken op bezwaar;|-	vermindert de navorderingsaanslag over 1994 tot een berekend naar een belastbare inkomen van fl. 328.690,-- (€ 149.153,--), verhoogd met een boete van fl. 12.150,--|(€ 5.513,--) en bepaalt dat deze uitspraak in zoverre in de plaats treedt van het vernietigde|besluit;|-	vermindert de navorderingsaanslag over 1995 tot een berekend naar een belastbare inkomen van fl. 276.396,-- (€ 125.423,--), verhoogd met een boete van fl. 13.010,--|(€ 5.903,--) en bepaalt dat deze uitspraak in zoverre in de plaats treedt van het vernietigde|besluit;|-     vermindert de navorderingsaanslag over 1996 tot een berekend naar een belastbare|inkomen van f 184.324,-- (€ 83.643,--), verhoogd met een boete van nihil en bepaalt dat|deze uitspraak in zoverre in de plaats treedt van het vernietigde besluit;|-	veroordeelt verweerder in de proceskosten van eiser ten bedrage van € 100,--, en wijst de Staat der Nederlanden (Ministerie van Financiën) aan dit bedrag aan eiser te voldoen;|-	gelast dat de Staat der Nederlanden (Ministerie van Financiën) het door eiser betaalde griffierecht van € 38,-- vergoedt.|Deze uitspraak is gedaan op 20 april 2009 door mr.dr. P. van der Wal, voorzitter, en mrs. J.W. Keuning en A.F. Germs-de Goede, rechters, in tegenwoordigheid van mr. K. van der Leij, griffier. De beslissing is uitgesproken in het openbaar op 23 april 2009.|w.g. K. van der Leij|w.g. P. van der Wal|Rechtsmiddel|Tegen deze uitspraak kunnen partijen binnen zes weken na de verzenddatum hoger beroep instellen bij het gerechtshof te Leeuwarden (belastingkamer), Postbus 1704, 8901 CA Leeuwarden.|Bij het instellen van hoger beroep dient het volgende in acht te worden genomen:|1 - bij het beroepschrift wordt een afschrift van deze uitspraak overgelegd.|2 - het beroepschrift moet ondertekend zijn en ten minste het volgende vermelden:|a. de naam en het adres van de indiener;|b. een dagtekening;|c. een omschrijving van de uitspraak waartegen het hoger beroep is ingesteld;|d. de gronden van het hoger beroep."
ECLI:NL:CRVB:2011:BR1927,none,Uitspraak,10-5333 WAO,Bestuursrecht|Bestuursrecht; Socialezekerheidsrecht,Centrale Raad van Beroep,2011-07-15 00:00:00,none,Hoger beroep,Utrecht,none,Raad voor de Rechtspraak,2013-04-05 00:00:00,2013-04-29 18:18:24,"Herziening WAO-uitkering. De Raad oordeelt, met de rechtbank, dat er geen reden is het medische onderzoek en de FML voor onjuist te houden. De bezwaarverzekeringsarts heeft in voldoende mate gemotiveerd waarom er niet meer beperkingen zijn opgenomen. De Raad kan appellant niet volgen in zijn stelling dat de uitleg van de bezwaarverzekeringsarts niet plausibel is. De Raad verwijst naar het rapport van de bezwaarverzekeringsarts van 27 december 2010. Evenmin ziet de Raad in dat er beperkingen opgenomen hadden moeten worden voor gebogen en getordeerd actief zijn, knielen en hurken. Appellant heeft niet met objectieve medische stukken aangetoond dat hij minder of anders belastbaar is dan dat is weergegeven in de FML. Met betrekking tot de grond van appellant dat de functie perronmedewerker niet geschikt is, overweegt de Raad als volgt. Uit het handboek CBBS blijkt dat wanneer iemand (zoals ook appellant) op het onderdeel traplopen de score heeft “licht beperkt, kan in één keer één trap op” er vanuit wordt gegaan dat die persoon 5 keer per uur een trap van 15 treden op kan lopen. In de functie is de belasting elk uur, 2 maal 25 treden achtereen, derhalve een lagere frequentie, maar met meer treden. De Raad oordeelt dat, nu de frequentie beduidend lager is en er geen markering op dit onderdeel is gekomen, er op dit punt geen motivering door de bezwaararbeidsdeskundige nodig is.","10/5333 WAO|Centrale Raad van Beroep|Enkelvoudige kamer|U I T S P R A A K|op het hoger beroep van:|[Appellant] wonende te [woonplaats] (hierna: appellant),|tegen de uitspraak van de rechtbank Rotterdam van 12 augustus 2010, 10/357 (hierna: aangevallen uitspraak),|in het geding tussen:|appellant|en|de Raad van bestuur van het Uitvoeringsinstituut werknemersverzekeringen (hierna: Uwv).|Datum uitspraak: 15 juli 2011|I. PROCESVERLOOP|Namens appellant heeft mr. A.J. Wintjes, advocaat te Rottedam, hoger beroep ingesteld.|Het Uwv heeft een verweerschrift ingediend|De behandeling ter zitting heeft plaatsgevonden op 6 juni 2011. Appellant noch zijn gemachtigde is verschenen. Het Uwv was vertegenwoordigd door drs. I. Hut.|II. OVERWEGINGEN|1. Appellant is op 20 september 1999 uitgevallen voor zijn werk met heup- en schouderklachten. Hij ontving laatstelijk een WAO-uitkering berekend naar een mate van arbeidsongeschiktheid van 25-35%.|2. Per 10 februari 2009 heeft hij zich toegenomen arbeidsongeschikt gemeld. Bij besluit van 9 december 2008 heeft het Uwv de WAO-uitkering van appellant per 10 februari 2009 herzien en nader vastgesteld op 15-25%. De uitkering is uitbetaald naar een mate van arbeidsongeschiktheid van 25-35%. Het tegen dit besluit gemaakte bezwaar is bij besluit van 21 december 2009 gegrond verklaard en de mate van arbeidsongeschiktheid is ongewijzigd vastgesteld op 25-35%.|3. Bij de aangevallen uitspraak heeft de rechtbank het beroep tegen het besluit van 21 december 2009 ongegrond verklaard. Hiertoe heeft de rechtbank overwogen dat het medische onderzoek zorgvuldig is verricht en dat de beperkingen juist zijn vastgesteld in de Functionele Mogelijkheden Lijst (FML). Terecht zijn sommige klachten van appellant niet in de FML opgenomen, want die komen voort uit een andere ziekteoorzaak. De bezwaarverzekeringsarts heeft uitgelegd waarom de FML op deze wijze is ingevuld. De rechtbank acht deze uitleg plausibel. De belasting van de aan de schatting ten grondslag liggende functies overschrijdt de belastbaarheid van appellant niet. De functies zijn ook voor het overige passend.|4. Appellant heeft in hoger beroep aangevoerd dat de uitleg van de bezwaarverzekeringsarts niet plausibel is. De bezwaarverzekeringsarts heeft aangegeven dat er bij appellant nu meer beperkingen zijn dan bij de beoordeling in 2003. In de huidige FML zijn nauwelijks meer beperkingen opgenomen. De rechtbank heeft dit in orde geacht, maar had hier kritischer naar moeten kijken. De bezwaarverzekeringsarts is voorts van mening dat heupbelastende activiteiten moeten worden beperkt. Het is dan onbegrijpelijk waarom in de FML geen beperkingen zijn opgenomen voor gebogen en getordeerd actief zijn, knielen en hurken.Voorts is er een overschrijding van de belastbaarheid op het onderdeel traplopen in de functie perronmedewerker. Volgens de FML kan appellant in één keer een trap op en af. De belasting in de functie is elk uur, gedurende 8 uren, 2 maal 25 treden achtereen. Er is geen deugdelijke motivering op dit punt.|5.1. De Raad oordeelt, met de rechtbank, dat er geen reden is het medische onderzoek en de FML voor onjuist te houden. De bezwaarverzekeringsarts heeft in voldoende mate gemotiveerd waarom er niet meer beperkingen zijn opgenomen. De Raad kan appellant niet volgen in zijn stelling dat de uitleg van de bezwaarverzekeringsarts niet plausibel is. De Raad verwijst naar het rapport van de bezwaarverzekeringsarts van 27 december 2010. Evenmin ziet de Raad in dat er beperkingen opgenomen hadden moeten worden voor gebogen en getordeerd actief zijn, knielen en hurken. Appellant heeft niet met objectieve medische stukken aangetoond dat hij minder of anders belastbaar is dan dat is weergegeven in de FML. De Raad kan zich geheel vinden in de overwegingen van de rechtbank zoals is verwoord in de aangevallen uitspraak. De Raad maakt deze overwegingen dan ook tot de zijne.|5.2. Met betrekking tot de grond van appellant dat de functie perronmedewerker niet geschikt is, overweegt de Raad als volgt. Uit het handboek CBBS blijkt dat wanneer iemand (zoals ook appellant) op het onderdeel traplopen de score heeft “licht beperkt, kan in één keer één trap op” er vanuit wordt gegaan dat die persoon 5 keer per uur een trap van 15 treden op kan lopen. In de functie is de belasting elk uur, 2 maal 25 treden achtereen, derhalve een lagere frequentie, maar met meer treden. De Raad oordeelt dat, nu de frequentie beduidend lager is en er geen markering op dit onderdeel is gekomen, er op dit punt geen motivering door de bezwaararbeidsdeskundige nodig is.|6. Uit hetgeen in 5.1 en 5.2 is overwogen volgt dat het hoger beroep niet kan slagen. De aangevallen uitspraak dient dan ook te worden bevestigd.|7. De Raad ziet geen aanleiding voor een proceskostenveroordeling.|II. BESLISSING|De Centrale Raad van Beroep:|Recht doende:|Bevestigt de aangevallen uitspraak.|Deze uitspraak is gedaan door I.M.J. Hilhorst-Hagen, in tegenwoordigheid van N.S.A. El Hana als griffier. De beslissing is uitgesproken in het openbaar op 15 juli 2011.|(get.) I.M.J. Hilhorst-Hagen.|(get.) N.S.A. El Hana.|RK"
ECLI:NL:RVS:2015:3607,none,Uitspraak,201502307/1/A1,Bestuursrecht,Raad van State,2015-11-25 00:00:00,"Eerste aanleg: ECLI:NL:RBZWB:2015:673, Bekrachtiging/bevestiging",Hoger beroep,'s-Gravenhage,Algemene wet bestuursrecht|Wet algemene bepalingen omgevingsrecht|Besluit omgevingsrecht,Raad voor de Rechtspraak,2015-11-25 00:00:00,2018-08-25 01:52:12,Bij besluit van 17 juli 2013 heeft het college aan Back 2 The Gym een omgevingsvergunning verleend voor het gebruiken van het perceel Franse Akker 21 A-B te Breda voor een sportschool met bijbehorende activiteiten.,"201502307/1/A1.|Datum uitspraak: 25 november 2015|AFDELING|BESTUURSRECHTSPRAAK|Uitspraak op het hoger beroep van:|de besloten vennootschap met beperkte aansprakelijkheid Fit for Free 2 B.V., gevestigd te Breda,|appellante,|tegen de uitspraak van de rechtbank Zeeland-West-Brabant van 30 januari 2015 in zaak nr. 14/2025 in het geding tussen:|Fit for Free 2|en|het college van burgemeester en wethouders van Breda.|Procesverloop|Bij besluit van 17 juli 2013 heeft het college aan Back 2 The Gym een omgevingsvergunning verleend voor het gebruiken van het perceel Franse Akker 21 A-B te Breda (hierna: het perceel) voor een sportschool met bijbehorende activiteiten.|Bij besluit van 11 februari 2014 heeft het college het door Fit for Free 2 daartegen gemaakte bezwaar ongegrond verklaard en het besluit van 17 juli 2013 in stand gelaten.|Bij brief van 17 oktober 2014 heeft het college de motivering van het besluit van 11 februari 2014 aangevuld.|Bij uitspraak van 30 januari 2015 heeft de rechtbank het door Fit for Free 2 tegen het besluit van 11 februari 2014, zoals aangevuld bij brief van 17 oktober 2014 (hierna tezamen: het besluit van 11 februari 2014) ingestelde beroep gegrond verklaard, het besluit van 11 februari 2014 vernietigd voor zover daarbij het benodigd aantal parkeerplaatsen met een onjuiste parkeernorm is berekend en bepaald dat de rechtsgevolgen van het vernietigde gedeelte van dat besluit in stand blijven. Deze uitspraak is aangehecht.|Tegen deze uitspraak heeft Fit for Free 2 hoger beroep ingesteld.|Het college heeft een verweerschrift ingediend.|Daartoe in de gelegenheid gesteld, heeft Back 2 The Gym een schriftelijke uiteenzetting gegeven.|De zaak is door een meervoudige kamer van de Afdeling verwezen naar een enkelvoudige.|De Afdeling heeft de zaak ter zitting behandeld op 13 oktober 2015, waar Fit for Free 2, vertegenwoordigd door mr. S.A.P. van den Berg, advocaat te Den Haag, en [persoon], en het college, vertegenwoordigd door mr. T.I. van Term, werkzaam bij de gemeente, zijn verschenen. Ter zitting is voorts Back 2 The Gym, vertegenwoordigd door [gemachtigden], verschenen.|Overwegingen|Inleiding|1. Het college heeft aan Back 2 The Gym een omgevingsvergunning verleend voor de vestiging van een sportschool op het perceel. Niet in geschil is dat de aanvraag in strijd is met het ter plaatse geldende bestemmingsplan ""Emer-Hintelaken"" (hierna: het bestemmingsplan), omdat Back 2 The Gym niet behoort tot de categorie van rechtstreeks toegestane bedrijven. Het college heeft de omgevingsvergunning verleend met toepassing van artikel 2.12, eerste lid, aanhef en onder a, onder 2°, van de Wet algemene bepalingen omgevingsrecht (hierna: de Wabo) gelezen in verbinding met artikel 4, negende lid, van bijlage II van het Besluit omgevingsrecht (hierna: het Bor). Fit for Free 2 is gevestigd op het naast het perceel gelegen perceel Franse Akker 23 te Breda en exploiteert daar een fitnesscentrum. Zij is het niet eens met de verleende omgevingsvergunning en vreest met name voor parkeeroverlast.|Regelgeving|2. Ingevolge artikel 2.1, eerste lid, onder c, van de Wabo is het verboden zonder omgevingsvergunning een project uit te voeren, voor zover dat geheel of gedeeltelijk bestaat uit het gebruiken van gronden of bouwwerken in strijd met een bestemmingsplan.|Ingevolge artikel 2.12, eerste lid, aanhef en onder a, onder 2°, kan, indien de aanvraag betrekking heeft op een activiteit als bedoeld in artikel 2.1, eerste lid, onder c, slechts worden verleend indien de activiteit in strijd is met het bestemmingsplan in de bij algemene maatregel van bestuur aangewezen gevallen.|Ingevolge artikel 4, negende lid, van bijlage II van het Bor komt voor verlening van een omgevingsvergunning waarbij met toepassing van artikel 2.12, eerste lid, onderdeel a, onder 2°, van de Wabo van het bestemmingsplan wordt afgeweken, in aanmerking het gebruiken van bouwwerken, al dan niet in samenhang met inpandige bouwactiviteiten, mits wordt voldaan aan de volgende eisen:|a. binnen de bebouwde kom, en|b. de oppervlakte niet meer dan 1500 m².|Ingevolge het bestemmingsplan rust op het perceel de bestemming ""Bedrijventerrein"" met de aanduiding ""specifieke vorm van bedrijventerrein - categorie 2/3"".|Ingevolge artikel 3.1 van de planregels zijn de voor ""Bedrijventerrein"" aangewezen gronden bestemd voor:|a. ter plaatse van de aanduiding ""specifieke vorm van bedrijventerrein - categorie 2/3"" uitsluitend bedrijven die zijn genoemd in bijlage 1 bij de regels onder de categorieën 2 en 3.|g. uitsluitend ter plaatse van de aanduiding ""sport"" tevens een fitnesscentrum.|Ingevolge artikel 16, eerste lid, onder a, dient, bij het bouwen op grond van de planregels te allen tijde te worden voldaan aan hetgeen ten aanzien van de normering inzake parkeren is vastgelegd in de Nota Parkeer- en Stallingsbeleid Breda zoals vastgesteld op 10 september 2004 (hierna: de parkeernota).|Ingevolge het eerste lid, onder b, zijn burgemeester en wethouders bevoegd het plan ten aanzien van het bepaalde onder a. te wijzigen indien een wijziging van de parkeernota daartoe aanleiding geeft.|Ingevolge artikel 2.5.30, eerste lid, van de bouwverordening van de gemeente Breda (hierna: de bouwverordening), voor zover hier van belang, dient, indien de omvang of de bestemming van een gebouw daartoe aanleiding geeft, ten behoeve van parkeren of stallen van auto’s in voldoende mate ruimte te zijn aangebracht in, op of onder het gebouw, dan wel op of onder het onbebouwde terrein dat bij dat gebouw hoort.|Ingevolge het vijfde lid, onder b, kan het bevoegd gezag de omgevingsvergunning verlenen in afwijking van het bepaalde in het eerste lid, voor zover op andere wijze in de nodige parkeer- en stallingsruimte dan wel laad- en losruimte is voorzien.|Motivering|3. Fit for Free 2 betoogt dat de rechtbank niet heeft onderkend dat het college de afwijking van het bestemmingsplan onvoldoende heeft gemotiveerd. Daartoe voert zij aan dat uit de plantoelichting blijkt dat het perceel bewust de aanduiding ""sport"" is onthouden, en dat de vestiging van een nieuw zelfstandig fitnesscentrum niet wenselijk is op het bedrijventerrein en daarom ook is uitgesloten. Op het college rust een verzwaarde motiveringsplicht indien hiervan wordt afgeweken, aldus Fit for Free 2. Voorts is volgens haar onduidelijk waarom het de vestiging van Back 2 The Gym op het perceel wenselijk is en is onvoldoende onderzocht of in de omgeving van het perceel behoefte bestaat aan een (vecht)sportschool. Fit for Free 2 betwist dat bij gebrek aan onderzoek dat daarop wijst. Volgens haar kan aan de ter zitting van de rechtbank gedane mededeling van Back 2 The Gym dat zich inmiddels 300 leden hebben gemeld geen betekenis toekomen, omdat dat ten tijde van belang niet bekend was en bovendien aannemelijk is dat deze leden zich, indien aan Back 2 The Gym geen omgevingsvergunning zou zijn verleend bij een andere sportschool zouden hebben aangesloten.|3.1. De beslissing om al dan niet met toepassing van artikel 2.12, eerste lid, aanhef en onder a, onder 2º, van de Wabo omgevingsvergunning te verlenen voor het afwijken van het bestemmingsplan behoort in dit geval tot de bevoegdheid van het college, waarbij het college beleidsvrijheid heeft en de rechter toetst of het college in redelijkheid tot het besluit heeft kunnen komen om daarvoor omgevingsvergunning te verlenen. Daarbij komt aan de orde of het besluit berust op een deugdelijke motivering.|De omstandigheid dat in het bestemmingsplan bij het perceel niet de aanduiding ""sport"" is opgenomen en dat in de plantoelichting is opgenomen dat de vestiging van een nieuw zelfstandig fitnesscentrum op het bedrijventerrein niet wenselijk is, geeft geen grond voor het oordeel dat op het college een verzwaarde motiveringsplicht rust indien met toepassing van artikel 2.12, eerste lid, aanhef en onder a, onder 2º, van de Wabo gelezen in verbinding met artikel 4, negende lid, van bijlage II van het Bor van het bestemmingsplan wordt afgeweken.|3.2. In hetgeen Fit for Free 2 heeft aangevoerd, wordt geen grond gevonden voor het oordeel dat de rechtbank de motivering van het college om af te wijken van het bestemmingsplan ten onrechte toereikend heeft geacht. Het college heeft ter zitting aangegeven dat de aanvraag om omgevingsvergunning ziet op de vestiging van Back 2 The Gym op het perceel, zodat het heeft beoordeeld of daartegen ruimtelijke bezwaren bestaan. Volgens het college is dat niet het geval. In het besluit van 11 februari 2014 heeft het college zich op het standpunt gesteld dat de wijk ""de Haagse Beemden"" als ontwikkelingswijk is aangewezen, met als speerpunten ""jeugd"" en ""werk"". Omdat bezuinigingen leiden tot sluiten van buurthuizen wordt de exploitatie van Back 2 The Gym als toegevoegde waarde gezien, omdat daarmee het algemeen belang wordt gediend. De vestiging van Back 2 The Gym, die zich met name richt op vecht- en verdedigingssporten, draagt volgens het college bij aan de sportieve activering van jeugd en (jong)volwassenen. Back 2 The Gym heeft ter zitting onweersproken gesteld dat zij sinds 2009 op het perceel Franse Akker 21A is gevestigd en als gevolg van een toenemende behoefte vier jaar geleden is uitgebreid naar het naastgelegen perceel Franse Akker 21B. Voorts heeft Back 2 The Gym eveneens onweersproken gesteld dat zij thans 300 leden heeft. Deze stellingen ondersteunen de juistheid van het standpunt van het college dat behoefte bestaat aan de vestiging van Back 2 The Gym op het perceel. De rechtbank is terecht tot die conclusie gekomen.|Het betoog faalt.|Parkeren|4. Het college heeft het verweer dat het hoger beroep van Fit for Free 2, voor zover dat betrekking heeft op het parkeren, ingevolge artikel 8:69a van de Algemene wet bestuursrecht niet kan leiden tot vernietiging van de aangevallen uitspraak, ter zitting ingetrokken.|5. Fit for Free 2 betoogt dat de rechtbank niet heeft onderkend dat het college het aantal voor het project benodigde parkeerplaatsen had moeten bepalen op basis van de parkeernota en niet op basis van de nota ""Herijking parkeerbeleid"" die op 20 juni 2013 door de raad van de gemeente Breda is vastgesteld en op 11 juli 2013 in werking is getreden (hierna: de herijkingsnota). Daartoe voert zij aan dat ingevolge artikel 16, eerste lid, onder a, van de planregels dient te worden voldaan aan de parkeernota. Weliswaar is het college op grond van artikel 16, eerste lid, onder b, van de planregels bevoegd het plan ten aanzien van het bepaalde onder a. te wijzigen indien een wijziging van de parkeernota daartoe aanleiding geeft, maar van die bevoegdheid is geen gebruik gemaakt, aldus Fit for Free 2. Nu het college het bestemmingsplan in zoverre niet heeft gewijzigd, kan de vaststelling van de herijkingsnota, gelet op de rechtszekerheid, niet afdoen aan het bepaalde in artikel 16, eerste lid, onder a, van de planregels.|5.1. Anders dan Fit for Free 2 betoogt, heeft de rechtbank terecht overwogen dat het college het benodigde aantal parkeerplaatsen heeft mogen bepalen aan de hand van de herijkingsnota. De rechtbank heeft terecht overwogen dat niet noodzakelijk is dat het college een separaat besluit neemt waarin het bestemmingsplan wordt gewijzigd en de in de herijkingsnota opgenomen parkeernormen van toepassing worden verklaard. In het besluit op de aanvraag om omgevingsvergunning kan het college, gelijk het heeft gedaan, de herijkingsnota van toepassing verklaren en het plan toetsen aan de in die nota opgenomen parkeernormen.|5.2. Op het voorblad van de herijkingsnota is opgenomen: ""Betreft: herijking nota Parkeer- en Stallingsbeleid 2004"". In de herijkingsnota is opgenomen dat enkele aspecten uit de parkeernota aangescherpt dienen te worden, onder meer omdat nieuwe inzichten zijn ontstaan. De herijkingsnota is bedoeld om verschillende onderwerpen rondom het parkeerbeleid vanuit een vernieuwd perspectief verder uit te werken en op onderdelen te verfijnen, te actualiseren of te herijken. De herijkingsnota is, na de vaststelling daarvan, op 10 juli 2013 bekendgemaakt. Gelet op het bovenstaande heeft de herijkingsnota te gelden als een wijziging van de parkeernota. Dat betekent dat, gelet op de in de herijkingsnota opgenomen norm van 3,0 parkeerplaatsen per 100 m² en uitgaande van een vloeroppervlak van 935 m², in totaal 28 parkeerplaatsen op eigen terrein gerealiseerd dienen te worden.|Het betoog faalt.|6. Fit for Free 2 betoogt dat de rechtbank ten onrechte heeft overwogen dat de parkeerbehoefte die gold voor de oude functie van het perceel 18 parkeerplaatsen bedroeg, zodat, gelet op de thans geldende behoefte van 28 parkeerplaatsen, in totaal nog tien extra parkeerplaatsen nodig zijn. Zij voert daartoe aan dat in de oude situatie op eigen terrein geen 18 parkeerplaatsen aanwezig waren, zodat daarin buiten het terrein moest worden voorzien. Volgens Fit for Free 2 kunnen de parkeerplaatsen buiten het eigen terrein die voorzagen in het bestaande tekort, niet nogmaals worden gebruikt als parkeerplaatsen die zullen voorzien in het als gevolg van het project benodigde extra aantal parkeerplaatsen. Dat zou namelijk een dubbeltelling betekenen, aldus Fit for Free 2. Het bestaande tekort aan parkeerplaatsen kan volgens haar dan ook niet buiten beschouwing blijven.|6.1. Zoals de Afdeling eerder heeft overwogen (uitspraak van 12 juni 2013 in zaak nr. 201204525/1/A1) behoort bij de beoordeling of wordt voorzien in voldoende parkeergelegenheid alleen rekening te worden gehouden met de toename van de parkeerbehoefte als gevolg van het realiseren van het bouwplan. Een eventueel bestaand tekort kan als regel buiten beschouwing worden gelaten. Dit houdt in dat slechts rekening dient te worden gehouden met de toename van parkeerbehoefte als gevolg van het realiseren van het bouwplan ten opzichte van de reeds bestaande parkeerbehoefte vanwege het te verbouwen pand.|Anders dan Fit for Free 2 betoogt, bestaat geen grond voor het oordeel dat de rechtbank ten onrechte heeft overwogen dat een bestaand tekort dat wordt veroorzaakt door een tekort aan parkeerplaatsen op het perceel waarop het bouwplan betrekking heeft, buiten beschouwing kan worden gelaten bij de beoordeling van de toename van de parkeerbehoefte. Uit de hierboven aangehaalde jurisprudentie blijkt dat de toename van de parkeerbehoefte moet worden gerelateerd aan de bestaande parkeerbehoefte vanwege het te verbouwen pand en niet aan de bestaande parkeergelegenheid op eigen terrein daarvan. Dat laat onverlet dat het op de weg van het college ligt om, bij beantwoording van de vraag of op andere wijze dan op het eigen terrein in de benodigde parkeerbehoefte kan worden voorzien als bedoeld in artikel 2.5.30, vijfde lid, onder b, rekening te houden met een bestaand tekort aan parkeerplaatsen in de omgeving van het perceel.|Het betoog faalt.|7. Fit for Free 2 betoogt verder dat de rechtbank niet heeft onderkend dat het college niet in redelijkheid ontheffing van de bouwverordening heeft kunnen verlenen. Zij voert daartoe aan dat de ontheffing ten onrechte is gebaseerd op artikel 2.5.30, vijfde lid, onder b, van de bouwverordening, omdat onvoldoende is onderzocht of Back 2 The Gym zelf op andere wijze in de nodige parkeerruimte kan voorzien. Het college is niet nagegaan of de opgave van het aantal parkeerplaatsen dat Back 2 The Gym naar eigen zeggen buiten de kantooruren kan gebruiken van omliggende bedrijven juist is en of deze parkeerplaatsen voldoen aan de daarvoor in de bouwverordening voorgeschreven afmetingen, aldus Fit for Free 2.|7.1. Het college heeft met toepassing van artikel 2.5.30, vijfde lid, aanhef en onder b, van de bouwverordening ontheffing verleend in afwijking van de Bouwverordening, omdat op andere wijze in de nodige parkeerruimte is voorzien. Volgens het college zijn bij de aanvraag om omgevingsvergunning stukken overlegd waaruit blijkt dat klanten van Back 2 The Gym buiten kantoortijden gebruik mogen maken van 35 nabijgelegen parkeerplaatsen, waardoor ruimschoots in de benodigde extra parkeerruimte van tien parkeerplaatsen is voorzien. Daarbij is van belang dat de hoogst verwachte parkeerdruk bij een sportschool met name ligt in de avonden en de weekenden en dus buiten de kantooruren, aldus het college.|7.2. In hetgeen Fit for Free 2 aanvoert, wordt geen grond gevonden voor het oordeel dat de rechtbank niet heeft onderkend dat het college niet in redelijkheid ontheffing van de bouwverordening heeft kunnen verlenen. De omstandigheid dat volgens Fit for Free 2 een deel van de parkeerplaatsen mogelijk niet beschikbaar zal zijn, omdat daarop bijvoorbeeld bedrijfsauto's geparkeerd blijven, is, wat daarvan zij, daarvoor onvoldoende. Daarbij is van belang dat Back 2 The Gym in de schriftelijke reactie in hoger beroep heeft aangegeven dat zij, naast het gebruik van veertien parkeerplaatsen op eigen terrein, met omliggende bedrijven schriftelijk is overeengekomen inmiddels in totaal 62 externe parkeerplaatsen te kunnen gebruiken. Fit for Free 2 heeft niet aannemelijk gemaakt dat een zodanig aantal van deze externe parkeerplaatsen in de praktijk onbruikbaar zullen blijken te zijn, dat niet in voldoende mate wordt voorzien in de het benodigde aantal van 10 parkeerplaatsen.|Het betoog faalt.|8. Het hoger beroep is ongegrond. De aangevallen uitspraak dient te worden bevestigd.|9. Voor een proceskostenveroordeling bestaat geen aanleiding.|Beslissing|De Afdeling bestuursrechtspraak van de Raad van State:|bevestigt de aangevallen uitspraak.|Aldus vastgesteld door mr. J. Kramer, lid van de enkelvoudige kamer, in tegenwoordigheid van mr. M. Duifhuizen, griffier.|w.g. Kramer w.g. Duifhuizen|lid van de enkelvoudige kamer griffier|Uitgesproken in het openbaar op 25 november 2015|724."
ECLI:NL:PHR:2007:BA1761,none,Conclusie,02956/06,Strafrecht,Parket bij de Hoge Raad,2007-05-29 00:00:00,Arrest gerechtshof: ECLI:NL:GHARN:2006:AV2321|Arrest Hoge Raad: ECLI:NL:HR:2007:BA1761,none,none,none,Raad voor de Rechtspraak,2013-04-05 00:00:00,2017-06-01 23:12:07,Miljoenenfraude bij Aegon 1997-2002 door registeraccountant en financieel directeur. Klacht in cassatie over het afwijzen van het horen van getuigen. HR: 81 RO.,"Nr. 02956/06|Mr. Vellinga|Zitting: 20 maart 2007 (bij vervroeging)|Conclusie inzake:|[verdachte]|1. Verdachte is door het Gerechtshof te Arnhem bij arrest van 22 februari 2006 wegens 1 primair. 'medeplegen: van opzettelijk gebruik maken van een vals geschrift, als bedoeld in artikel 225, eerste lid, van het Wetboek van Strafrecht, als ware het echt en onvervalst, dan wel opzettelijk zodanig geschrift afleveren of voorhanden hebben, terwijl hij wist dat dit geschrift bestemd is voor zodanig gebruik, meermalen gepleegd' en 2. primair 'medeplegen van: verduistering, gepleegd door hem die het goed uit hoofde van zijn persoonlijke dienstbetrekking onder zich heeft, meermalen gepleegd' veroordeeld tot een gevangenisstraf voor de duur van vier jaren.|2. Er bestaat samenhang met de zaak met nummer 02957/06 tegen de medeverdachte [medeverdachte 1]. In beide zaken zal ik vandaag concluderen.|3. Namens verdachte heeft mr. N.A. de Leon - van den Berg, advocaat te Utrecht, één middel van cassatie voorgesteld.|4. Het middel houdt in dat het hof het verzoek tot het horen van [betrokkene 1], [betrokkene 2], [betrokkene 3] en [betrokkene 4] als getuigen ten onrechte heeft afgewezen dan wel onbegrijpelijk dan wel ontoereikend heeft gemotiveerd.|5. De stukken van het geding houden het volgende in. Bij fax van 29 april 2005 verzoekt de raadsman van de verdachte de Advocaat-Generaal om oproeping van -voorzover hier van belang- de getuigen [betrokkene 2] en [betrokkene 3] en de deskundige [betrokkene 4] voor de terechtzitting van het Hof van 11 mei 2005. Bij het verzoek wordt aangevoerd dat de getuige [betrokkene 2] heeft deelgenomen aan het leiderschapsprogramma, in het kader daarvan heeft kunnen afstuderen op het onderdeel Human Capital en als zodanig kan verklaren over de omvang de kosten en het resultaat van dat programma. De getuige [betrokkene 3] heeft mede gestalte gegeven aan het creatieve proces van het leiderschapsprogramma. Hij zou kunnen uitleggen welke activiteiten zijn verricht, welke omvang deze hadden etc. De getuige [betrokkene 4] zou als deskundige kunnen verklaren over de toegevoegde waarde van het Human Capital-programma voor [A] en wat daarvoor de investeringen mochten zijn. Een en ander zou dan kunnen worden afgezet tegenover de kosten die door de verdachte in rekening zijn gebracht en duidelijk kunnen maken dat het hier reële kosten betreft.|6. Per brief van 9 mei 2005 deelt de Advocaat-Generaal de raadsman mee dat hij het verzoek met betrekking tot de getuigen [betrokkene 1](1), [betrokkene 2] en [betrokkene 3] afwijst, omdat deze getuigen wellicht kunnen verklaren over de activiteiten, maar niet over de vervalste geschriften en/of de verduisterde geldbedragen en dat hij het verzoek om de deskundige [betrokkene 4] te horen afwijst, omdat hij het Hof zeer wel in staat acht zich zelfstandig een oordeel te vormen omtrent de materie waarover de verdediging de deskundige wil horen.|7. Aan de verdachte is ten laste gelegd - kort gezegd- ten eerste dat hij gebruik heeft gemaakt van valse facturen door die facturen te fiatteren waardoor zij werden uitbetaald door zijn werkgever, terwijl aan die facturen geen prestaties ten grondslag lagen of die facturen verwezen naar diensten ter zake waarvan zijn werkgever geen verplichting(en) was aangegaan jegens de indiener van die bedragen en ten tweede dat hij geld van zijn werkgever heeft verduisterd.|8. Tegenover de politie heeft de verdachte bekend dat hij een groot bedrag aan [A] heeft onttrokken. Dit bedrag bestond uit een bedrag van 4,3 miljoen gulden waarvoor geen echte werkzaamheden voor [A] waren verricht en een bedrag van 21.7 miljoen gulden, vermeld in contracten ""waarvan het bestaansrecht juridisch wat zwak onderbouwd is."" (bewijsm. 3; verklaring van 15 oktober 2002). In hoger beroep - terechtzitting van 11 mei 2005 - verklaart de verdachte dat het in die verklaring ging over door de [medeverdachte 1]-organisatie opgestelde facturen met betrekking tot andere facilitaire werkzaamheden. Op zeven-jaars-basis zou het om een bedrag van 14 miljoen gulden gaan, maar de verdachte kon niet meer precies opgeven welke dat precies zouden zijn geweest. Vervolgens houdt het proces-verbaal van die terechtzitting in:|""De voorzitter merkt op dat door de onderzoekers is vastgesteld dat een totaalbedrag van 40 miljoen gulden aan de [A] Organisatie zou zijn onttrokken. Het resterende bedrag - 26 miljoen gulden - is enerzijds verdeeld in contracten waarvan het bestaansrecht juridisch zwak is onderbouwd, 21,7 miljoen gulden en daarnaast contracten zonder echte dekking, 4,3 miljoen gulden.|Verdachte verklaart hieromtrent - zakelijk weergegeven -:|Het laatstgenoemde bedrag heeft te maken met marges, waar geen facturen tegenover zijn te zetten. [Medeverdachte 1] heeft producties ingekocht en prestaties verricht. Daar heb je dan een bruto-winst marge op. Bij verzekeraars is geen sprake van BTW-afdracht. Op het feit dat er toch BTW moest worden afgedragen ben ik nooit door een accountant attent gemaakt.|Ik wist natuurlijk niet hoe [medeverdachte 1] zijn administratie had ingericht; dat is zijn zaak. Volgens mij klopt het allemaal, markttechnisch gezien.|Ik wijs u ook op het ""grijze kostencircuit"" van [A]. Ik heb als getuige [betrokkene 5] opgegeven die in mijn boeken heeft gekeken en ook in de administratie van [A] en hierover onder ede kan verklaren; hij begreep onmiddellijk wat er in de [A]-boeken was gebeurd.|Ongeveer 40% van de facturen werd niet op de juiste kostenplaats geboekt.|Ik mocht die facturen tekenen. Het werd beoordeeld door mijn baas en mijn mensen die nog steeds op hoge posities binnen [A] zitten. Men wist het dus.|De kosten die ik maakte werden helemaal niet weggesmoezeld, die werden een op een gerapporteerd binnen de [A] Organisatie|(...)|In het politie-onderzoek word je gedwongen om antwoord te geven, Ik heb meerdere malen te kennen gegeven dat men mij niet moest vastnagelen op bepaalde cijfers. Die 4,3 miljoen gulden was de winstmarge.|Ik heb ten behoeve van de medewerkers contante betalingen gedaan.|Men moet maar aan de betreffende medewerkers gaan vragen wat ze allemaal hebben gekregen.|(...)|De voorzitter stelt vervolgens aan de orde de brief van de raadsman, gedateerd 29 april 2005 met betrekking tot het verzoek een aantal getuigen te horen.|De raadsman van verdachte licht het verzoek tot het horen van een aantal getuigen toe en verklaart - zakelijk weergegeven -:|Het verdedigingsbelang dient voorop te staan.|De vraag is of de getuigenverklaringen van belang kunnen zijn voor de door het hof te nemen beslissingen in de strafzaak van mijn cliënt.|Beslissingen die van belang kunnen zijn, zijn in ieder geval beslissingen met betrekking tot de ontvankelijkheid van het openbaar ministerie, beslissingen ten aanzien van het bewijs en beslissingen ten aanzien van de strafmaat.|Ik verwijs naar het vonnis van de rechtbank, waarin redelijk uitvoerig gemotiveerd is waarom cliënt een straf zou verdienen zoals die door de rechtbank is opgelegd. Die laatste motivering wordt door mijn cliënt fel bestreden. Volgens cliënt was er binnen [A] een dusdanige cultuur dat hij feitelijk niet anders kon dan handelen zoals hij gehandeld heeft. Allerlei zaken heeft hij moeten bedekken en toedekken, anders moeten boeken. Het was zijn hoofdtaak bij [A] om bepaalde zaken op- dan wel weg te poetsen.|(...)|Voor wat betreft [betrokkene 1], [betrokkene 2] en [betrokkene 3] verwijs ik naar hetgeen door mr Speijdel is gezegd in de zaak tegen [medeverdachte 1], hoewel beide zaken niet gevoegd zijn maar wel gelijktijdig worden behandeld. [Betrokkene 5] is door mijn cliënt in het bezit gesteld van het volledige dossier inclusief alle stukken die destijds onder cliënt privé in beslag genomen zijn en op basis daarvan heeft deze man zich volledig ingelezen in de zaak en komt hij tot conclusies die de stellingen van mijn cliënt onderschrijven. Hij kan ook uitleggen waarom mijn cliënt gehandeld heeft zoals hij gehandeld heeft.|Cliënt heeft gehandeld in opdracht van zijn Ieidinggevenden, feitelijk onder druk van zijn leidinggevenden en dat zijn nu juist de verantwoordelijken voor de aangifte en voor het feit dat mijn cliënt hier terecht staat. In die zin is cliënt van mening dat hetgeen hem wordt verweten feitelijk niet aan hem zou moeten worden verweten, doch aan een aantal andere mensen.|Andere verzoeken heb ik niet.|De advocaat-generaal verklaart vervolgens - zakelijk weergegeven -:|Ik heb mijn reactie schriftelijk aan de raadslieden kenbaar gemaakt. Het is jammer dat dergelijke verzoeken weliswaar formeel op tijd, zo kort voor de zitting binnen komen. De mogelijkheden om dan goed te reageren zijn op die manier beperkt. (...)|Voor wat betreft de getuigen [betrokkene 2], [betrokkene 1] en [betrokkene 3] ben ik van mening dat die getuigen niet voor het bewijs van belang zijn; dat verzoek dient in zoverre te worden afgewezen.|Voor de getuigen [betrokkene 4] en [betrokkene 5] geldt het zelfde; het hof is heel wel in staat een zelfstandig oordeel te vormen.|(...)|De raadsman verklaart - zakelijk weergegeven -:|Ik persisteer bij hetgeen ik al heb aangevoerd.|[Betrokkene 1] is inderdaad al eerder door de verdediging gehoord. Bij gelegenheid van dat verhoor was de verdediging niet in het bezit van een omvangrijke hoeveelheid stukken. (...)|Cliënt heeft een groot belang, namelijk een gevangenisstraf van vier jaar.|(...)|Het onderzoek wordt hierop onderbroken voor beraad.|Na hervatting van het onderzoek deelt de voorzitter als beslissing van het hof mede dat|(...)|• het hof het verzoek tot het horen als getuige van [betrokkene 1], [betrokkene 2], [betrokkene 3] en [betrokkene 4] afwijst, nu naar het oordeel van het hof hun verklaringen redelijkerwijs niet van belang zijn voor enige in verband met het tenlaste gelegde te nemen beslissing nu naar het oordeel van het hof op zich aannemelijk is geworden dat er aanzienlijke uitgaven zijn gedaan voor personeelsactiviteiten en dergelijke;""|9. Het voorgaande komt op het volgende neer. Verdachtes raadsman heeft verzocht genoemde getuigen te horen, kort gezegd over de kosten die zijn gemoeid met een door de verdachte ten behoeve van [A] opgezet opleidingsprogramma. De Advocaat-Generaal van het Hof wijst deze verzoeken af omdat de getuigen [betrokkene 1], [betrokkene 2] en [betrokkene 3] niet kunnen verklaren over de vervalste geschriften of de verduisterde geldbedragen, terwijl het Hof voor wat betreft de materie waarover [betrokkene 4] kan verklaren ook zonder deze getuige te horen in staat is zich zelfstandig een oordeel te vormen.|Ter terechtzitting van het Hof d.d. 11 mei 2005 wordt de verdachte vervolgens ondervraagd over de bedragen die aan de [A]-organisatie zouden zijn onttrokken, totaal ca. 40 miljoen gulden. Een bedrag van 14 miljoen gulden schrijft de verdachte toe aan activiteiten bestaande in door de [medeverdachte 1]-organisatie aan [A] geleverde diensten. Over het resterende bedrag van 26 miljoen gulden heeft hij op 15 oktober 2002 (zie bewijsmiddel 3) tegenover de politie verklaard dat daarvan een bedrag van 21,7 miljoen gulden is onderbouwd met contracten waarvan het bestaansrecht juridisch zwak is onderbouwd, terwijl 4,3 miljoen gulden betrekking heeft op uitgaven voor [A] waarvoor geen echte werkzaamheden zijn verricht. Voorts verklaarde hij toen dat hij via facturen die hij deed boeken in de [medeverdachte 1]-organisatie, een groot bedrag aan [A] heeft onttrokken, dat dat geld dat hij zich ten onrechte heeft toegeëigend, voor een groot deel zit in een schilderijencollectie en voorts in de verbouwing van zijn huis alsmede in de inrichting en verbouwing van zijn appartement in Zwitserland.|Ter terechtzitting van 11 mei 2005 verklaart de verdachte dat het bedrag van 4,3 miljoen gulden heeft te maken met transacties waar geen facturen tegenover zijn te zetten. Het zou gaan om een bruto-winstmarge op door [medeverdachte 1] ingekochte producties en door deze verrichte prestaties. Die 4,3 miljoen gulden was volgens de verdachte de winstmarge waaruit ten behoeve van medewerkers contante betalingen zijn gedaan. Het geld van de woning uit Zwitserland zou zijn betaald uit een lening die [medeverdachte 1] uit zijn winstmarge aan de verdachte had verstrekt. Volgens de verdachte is voor de facturen die bij hem langs kwamen door [medeverdachte 1] wel degelijk gewerkt, zij het dat de omschrijvingen op die facturen slaan op het grijze circuit bij [A]. Volgens de verdachte werd 40% van de facturen niet op de juiste kostenplaats geboekt.|Vervolgens licht verdachtes raadsman het verzoek tot het horen van - onder meer - genoemde getuigen toe. Daarbij gaat hij niet in op de redenen voor de Advocaat-Generaal om het verzoek af te wijzen, maar betoogt hij wel dat de verdachte zich zeer heeft gestoten aan de motivering die de Rechtbank aan de door haar opgelegde straf heeft gegeven.|10. Voor een goed overzicht geef ik de centrale overwegingen van de rechtbank ten aanzien van de strafoplegging hier weer:|""Door het plegen van de bewezen verklaarde feiten waarin verdachte de sturende factor was, heeft verdachte dat vertrouwen [vertrouwen bij de bestuurders van [A] en bij zijn directe medewerkers; WHV] in grove mate geschonden en zijn de belangen van zijn werkgever op grote schaal geschaad.|Niet alleen heeft hij zijn werkgever voor grote geldbedragen benadeeld, maar ook kan het vertrouwen dat in deze en andere verzekeringconcerns wordt gesteld door de langdurige en omvangrijke valsheid in geschrifte en verduistering worden aangetast. Anderzijds houdt de rechtbank rekening met de zeer ingrijpende gevolgen die het ontdekken van de strafbare feiten voor verdachte hebben gehad.|Hij is zijn werk kwijt, zijn maatschappelijke positie is sterk aangetast en op zijn huidige en toekomstige vermogen zal zijn enorme schuld worden verhaald. Gelet op de grote ernst van de feiten zal de rechtbank niet meegaan in het advies van de reclassering gedaan in haar rapport d.d. 3 mei 2004 en herhaald door de raadsman van verdachte ter terechtzitting om aan verdachte een gevangenisstraf op te leggen die conform is aan het voorarrest plus een voorwaardelijke straf met daaraan gekoppeld de bijzondere voorwaarde elektronisch toezicht.""|11. Kennelijk heeft verdachtes raadsman hier het oog op de overweging, dat de verdachte de sturende factor was bij het plegen van de bewezenverklaarde feiten. Ter toelichting op de door verdachte ervaren aanstootgevendheid van de strafmotivering wijst verdachtes raadsman er immers op dat er naar verdachtes inzien binnen [A] een zodanige cultuur heerste dat hij feitelijk niet anders kon handelen dan hij gedaan heeft.|Voor wat betreft het belang van het horen van de getuigen [betrokkene 1], [betrokkene 2] en [betrokkene 3] verwijst verdachtes raadsman naar hetgeen de raadsman van de tegelijkertijd met verdachte terechtstaande medeverdachte [medeverdachte 1] heeft gezegd. Vervolgens herhaalt verdachtes raadsman nog eens dat zijn cliënt heeft gehandeld in opdracht van zijn leidinggevenden, feitelijk onder druk van zijn leidinggevenden en dat dezen nu juist de personen zijn die verantwoordelijk zijn voor de aangifte tegen de verdachte.|12. Het middel is gebaseerd op de stelling dat de getuigen konden verklaren omtrent verdachtes bewering dat vrijwel al hetgeen is terug te voeren tot zijn valsheid in geschrift is teruggevloeid in het vermogen van [A] en daarom het horen van die getuigen anders dan in het oordeel van het Hof besloten ligt, met het oog op het voor de strafmaat van belang zijnde bedrag van de benadeling van belang was.|13. Noch in hetgeen de verdachte heeft verklaard, noch in hetgeen verdachtes raadsman ter toelichting op het verzoek de getuigen te horen heeft betoogd kan die stelling worden gelezen. Verdachte geeft in zijn verklaring immers niet een nadere uiteenzetting hoe al de door middel van valsheid in geschrift aan [A] onttrokken gelden in het vermogen van [A] zijn teruggevloeid, het horen van de getuigen is niet verzocht om daaromtrent te verklaren en verdachtes raadsman heeft betoogd dat verdachte door de wijze van motivering van de straf door de Rechtbank was geraakt omdat hij niet anders heeft kunnen handelen dan hij heeft gedaan en niet omdat al het aan [A] onttrokken geld in het vermogen van [A] is teruggevloeid. Het middel mist dus feitelijke grondslag.|14. Aan de verwijzing van verdachtes raadsman naar hetgeen zijn confrère in de zaak van de medeverdachte [medeverdachte 1] kan worden voorbijgegaan.(2) Ook als dit anders zou zijn doet dit overigens aan hetgeen hiervoor onder 13 is uiteengezet niet af. Ook de raadsman van [medeverdachte 1] stelt immers dat bedoelde getuigen kunnen verklaren over de omvang van het Human Capital-program en de daaraan te relateren kosten.|15. Het middel faalt en kan worden afgedaan met de in art. 81 RO bedoelde motivering.|16. Gronden waarop de Hoge Raad gebruik zou moeten maken van zijn bevoegdheid de bestreden uitspraak ambtshalve te vernietigen heb ik niet aangetroffen. Deze conclusie strekt tot verwerping van het beroep.|De Procureur-Generaal|bij de Hoge Raad der Nederlanden|AG|1 Deze getuige wordt in de brief van de raadsman niet genoemd.|2 Vgl. HR 18 oktober 1994, NJ 1995, 101, rov. 8 ten aanzien van gevoerde verweren."
ECLI:NL:RBAMS:2010:BP6669,none,Uitspraak,452022 - HA ZA 10-652,Civiel recht,Rechtbank Amsterdam,2010-11-24 00:00:00,none,Eerste aanleg - enkelvoudig,Amsterdam,none,Raad voor de Rechtspraak,2013-04-05 00:00:00,2015-11-10 21:24:51,"Schadestaatprocedure; onrechtmatig gelegd beslag; stelplicht schade.|In deze schadestaatprocedure dient eiseres aan te tonen dat zij als gevolg van het onrechtmatig gelegde beslag op de woning schade heeft geleden. Gedaagde heeft bij conclusie van antwoord uitvoerig met stukken gestaafd de stellingen betrokken dat in de periode van beslaglegging geen sprake is geweest van een dalende woningmarkt en van waardevermindering van de woning en dat andere omstandigheden dan het gelegde beslag ertoe hebben geleid dat de woning met vertraging werd verkocht. Daartegenover heeft eiseres haar stellingen geheel niet met stukken gestaafd. Daarmee heeft eiseres tegenover de gemotiveerde betwisting door gedaagde onvoldoende onderbouwd gesteld dat zij als gevolg van het beslag schade heeft geleden.|De rechtbank wijst af het verzoek van eiseres ter comparitie om een deskundige te benoemen, die gevraagd kan worden wanneer de woning zou zijn verkocht en voor welke prijs als er geen beslag was gelegd. Dit verzoek miskent dat het allereerst aan eiseres is, om haar stellingen te onderbouwen.","vonnis|RECHTBANK AMSTERDAM|Sector civiel recht|zaaknummer / rolnummer: 452022 / HA ZA 10-652|Vonnis van 24 november 2010|in de zaak van|1.	[A],|wonende te --,|2.	[B],|wonende te --,|3.	[C],|wonende te --,|eiseressen,|advocaat mr. J.A.M. van de Sande te Rotterdam,|tegen|[D],|wonende te --,|gedaagde,|advocaat mr. F.G. Horsting te Amsterdam.|Partijen zullen hierna [A] c.s. en [D] genoemd worden.|1.	De procedure|1.1.	Het verloop van de procedure blijkt uit:|-	het ambtshalve gewezen tussenvonnis van 19 mei 2010 waarbij een comparitie van partijen is gelast;|-	het proces-verbaal van comparitie van 30 augustus 2010.|1.2.	Ten slotte is vonnis bepaald.|2.	De feiten|2.1.	[A] c.s. zijn de erfgenamen van mw. [E], overleden op -- 2006, en uit dien hoofde gezamenlijk eigenaren van het appartementsrecht van de woning aan de -- 190-huis (hierna de woning). Aan [D] behoort het appartementsrecht toe van de bovenwoning aan de -- 190-II te --.|2.2. In de splitsingakte is een regeling opgenomen met betrekking tot de situatie dat een van de eigenaren zijn appartementsrecht wenst te verkopen. In dat geval dient het te worden aangeboden aan de eigena(a)ren van het andere appartementsrecht. Die is/zijn bevoegd het appartementsrecht over te nemen tegen een prijs die door drie deskundigen wordt bepaald waarbij als waarderingsmaatstaf zal gelden de onderhandse verkoopwaarde, vrij van huur en gebruik.|2.3. Na het overlijden van mevrouw [E] heeft [D] contact gehad met de inmiddels overleden heer [F] (hierna [F]), de echtgenoot van eiseres sub 1. Bij brief van 3 november 2006 heeft [D] aan [F] geschreven, voor zover hier van belang, dat hij het aanbod van [F], gedaan namens de erven, om de woning van € 550.000,- aan hem te verkopen accepteert onder het voorbehoud van een voor hem positieve uitkomst van een bouwtechnische keuring en dat hij uiterlijk binnen 1 week na deze keuring schriftelijk laat weten of hij het aanbod definitief accepteert of niet. Na de bouwtechnische keuring heeft [D] aan [F] schriftelijk bericht dat onderzoek en funderingsherstel nodig zullen zijn en dat de kosten hiervan respectievelijk € 15.500,- en € 67.600,- zijn.|2.4. Bij brief van 31 januari 2007 heeft de voormalige raadsvrouw van [A] c.s. aan [D] medegedeeld dat het door [F] gedane aanbod geen gelding meer heeft en [A] c.s. de woning op de markt ter verkoop zal aanbieden, waarbij zij [D] het recht van eerste keus zal geven.|2.5. Op 31 januari 2007 heeft [D] conservatoir beslag op de woning doen leggen.|2.6. [D] heeft [A] c.s. in rechte betrokken en gevorderd, primair, [A] c.s. te veroordelen tot het opstellen en ondertekenen van een koopakte, waartoe hij heeft gesteld dat tussen hem en [A] c.s. met betrekking tot de woning een koopovereenkomst tot stand is gekomen. Subsidiair heeft hij veroordeling gevorderd tot dooronderhandelen en meer subsidiair een verklaring voor recht dat zij onrechtmatig hebben gehandeld door de onderhandelingen af te breken met veroordeling van [A] c.s. tot vergoeding van schade en buitengerechtelijke kosten. In reconventie heeft [A] c.s. gevorderd voor recht te verklaren dat [D] onrechtmatig heeft gehandeld door het leggen van het conservatoir beslag, met veroordeling van [D] tot vergoeding van de daardoor geleden schade nader op te maken bij staat.|2.7. Bij vonnis van 14 november 2007 heeft de rechtbank Amsterdam geoordeeld dat nog geen koopovereenkomst tot stand was gekomen en is [A] c.s. veroordeeld exclusief met [D] te onderhandelen overeenkomstig het bepaalde in de splitsingsakte. De rechtbank heeft de reconventionele vordering van [A] c.s. afgewezen.|2.8. [D] heeft het beslag op 18 april 2008 opgeheven.|2.9. Bij arrest van het hof Amsterdam van 2 december 2008 heeft het hof het bestreden vonnis van de rechtbank van 14 november 2007 vernietigd, de conventionele vorderingen van [D] geheel afgewezen en in reconventie voor recht verklaard dat het beslag onrechtmatig is gelegd met veroordeling van [D] tot betaling van schadevergoeding nader op te maken bij staat. Daarbij heeft het hof onder meer onder 2.17 van het arrest overwogen: “[A] c.s. kunnen schade hebben geleden. Dat is voldoende voor toewijsbaarheid in geval van een schadestaatprocedure. Het Hof ziet geen aanleiding op dit punt een comparitie van partijen te gelasten (…). De aanknopingspunten voor het bepalen van de geleden schade (ingangsdatum en het prijsverloop) zijn te onzeker.”|2.10. [A] c.s. heeft de woning op 5 januari 2010 overgedragen aan een derde voor|€ 850.000,-.|2.11. Ter verzekering van het verhaal van haar vordering heeft [A] c.s. op 1 februari 2010 conservatoir beslag doen leggen op de bankrekening van [D] en op twee aan hem toebehorende woningen.|3.	Het geschil|3.1.	[A] c.s. vordert   samengevat - veroordeling van [D] tot betaling van EUR 610.000,-, vermeerderd met wettelijke rente vanaf 5 januari 2010 en de kosten van dit geding, de beslagkosten daaronder begrepen. [A] c.s. legt aan haar vordering ten grondslag -kort samengevat- dat zij door het onrechtmatig gelegde beslag schade heeft geleden, waarbij zij ervan uitgaat dat de woning verkocht en overgedragen zou zijn per|1 september 2007. De schade bestaat allereerst uit de minderopbrengst van de woning, zijnde het verschil tussen de taxatie door deskundigen van 6 juni 2007 die de woning op een bedrag van € 1.265.000,- hebben getaxeerd, en het bedrag waarvoor de woning is verkocht, te weten € 850.000,-, wat neerkomt op een bedrag van € 415.000,-. Daarnaast vordert zij wettelijke rente over de koopsom, te weten een bedrag van € 171.000,- alsmede een bedrag van € 24.000,- aan doorlopende eigenaarslasten.|3.2.	[D] heeft gemotiveerd verweer gevoerd.|3.3.	Op de stellingen van partijen wordt hierna, voor zover van belang, nader ingegaan.|4.	De beoordeling|4.1.	Primair heeft [D] als verweer tegen de vordering aangevoerd dat de door [A] c.s. geëntameerde schadestaat procedure prematuur is omdat de cassatieprocedure nog aanhangig is en derhalve niet vast staat dat het beslag onrechtmatig is gelegd.|Dit verweer is tijdens het wijzen van vonnis achterhaald geraakt omdat, naar de rechtbank ambtshalve bekend is, op 8 oktober 2010 door de Hoge Raad arrest is gewezen in onderhavige zaak waarbij het cassatieberoep van [D] is verworpen met toepassing van artikel 81 RO. Dit betekent dat in rechte vast staat dat [D] onrechtmatig heeft gehandeld door het leggen van het conservatoir beslag en hij de schade die [A] c.s. als gevolg van het gelegde beslag heeft geleden dient te vergoeden. De omstandigheid dat het oordeel van de Hoge Raad eerst ten tijde van het wijzen van vonnis bekend is geworden en derhalve niet aan partijen bekend was ten tijde van de comparitie, maakt in de gegeven omstandigheden niet dat partijen in de gelegenheid moeten worden gesteld op dit arrest te reageren. [A] c.s. niet, omdat zij in cassatie in het gelijk is gesteld en [D] niet omdat hij in zijn conclusie van antwoord en ter comparitie, voldoende in de gelegenheid is geweest inhoudelijk te reageren op de schadestaat van [A] c.s. en van die gelegenheid ook gebruik heeft gemaakt. Partijen zijn daarom niet in hun belangen geschaad door hen niet in de gelegenheid te stellen te reageren op genoemd arrest.|4.2.	In deze schadestaat procedure staat vast dat [D] de schade dient te vergoeden die het gevolg is van het onrechtmatig gelegde beslag. [A] c.s. dient haar schade en het causaal verband tussen het beslag en de gestelde schade te onderbouwen.|4.3.1.	De schade die [A] c.s. stelt te hebben geleden heeft voor het grootste deel betrekking op de zogenoemde minderopbrengst van de woning. Volgens [A] c.s. kan er in redelijkheid van uit worden gegaan dat de woning voor een bedrag van € 1.265.000,- zou zijn verkocht en overgedragen per 1 september 2007, indien er geen sprake zou zijn geweest van het beslag. [A] c.s. heeft in dit verband in de dagvaarding gesteld dat [D] door de beslaglegging haar belang om de woning te verkopen heeft geschaad omdat [A] c.s. inmiddels een koper had gevonden en zich ook andere serieuze gegadigden bij de makelaar hadden gemeld. Daarbij heeft zij gesteld dat de woning ten tijde van de beslaglegging getaxeerd was op € 1.265.000,- en dat de woning ook courant was. [A] c.s. stelt dat zij de verkoop van de woning pas weer na opheffing van het beslag ter hand kon nemen en dat de eerder aanwezige kopers waren afgehaakt en de recessie had toegeslagen waardoor de in 2007 te verwachten verkoopopbrengst niet meer haalbaar bleek. Zij heeft de woning pas op 5 januari 2010 voor een lagere prijs, namelijk € 850.000,-, kunnen verkopen.|De rechtbank stelt vast dat [A] c.s. bij dagvaarding deze stellingen niet met stukken heeft onderbouwd.|4.3.2.	Ter afwering van de vordering heeft [D] bij conclusie van antwoord, onder verwijzing naar de daarbij gevoegde producties, gesteld dat in de periode van beslaglegging tot en met de opheffing van het beslag in het tweede kwartaal 2008 geen sprake is geweest van een dalende woningmarkt en dat de invloed van de kredietcrisis pas in het vierde kwartaal van 2008 merkbaar was. [D] verwijst hiertoe naar de door hem overgelegde woningmarktgegevens van Amsterdam-Zuid gepubliceerd door de NVM, die de woningtransacties van het eerste kwartaal 2007 tot en met het tweede kwartaal 2008 beschrijven. Ook heeft hij verwezen naar de eveneens door hem overgelegde rapporten “Woon Amsterdam” van 2007 en 2008 gepubliceerd door de Makelaarsvereniging Amsterdam (MVA) en de gemeente Amsterdam. Uit het rapport van 2007 blijkt volgens [D] dat de prijzen van appartementen in Oud-Zuid in 2007 12% zijn gestegen en dat in 2008 sprake is van stilstand. Volgens [D] blijkt derhalve niet van een prijsdaling, maar van een prijsstijging gedurende de periode van beslaglegging. [D] heeft in dit verband ook gewezen op een door hem overgelegde brief van een MVA-makelaar waarin deze schrijft dat de effecten van de kredietcrisis op de huizenmarkt in Amsterdam Zuid zich niet openbaarden voor de tweede helft van 2008 en pas in het derde kwartaal van 2008 een kleine prijsdaling te zien was.|[D] heeft verder gesteld dat [A] c.s. van een onjuiste waarde van de woning uitgaat. Hij wijst er op dat hij een onderzoek naar de waardeontwikkeling van de woning heeft laten verrichten door onderzoeksbureau Momentum Technologies te Delft. Uit het van dit onderzoek opgemaakte rapport, dat door [D] in het geding is gebracht, volgt dat ten tijde van de beslaglegging geen sprake is van een waardedaling van de woning. Ook heeft [D] onder verwijzing naar overgelegde WOZ-beschikkingen, erop gewezen dat de WOZ-waarde van de woning gedurende de beslaglegging alleen is gestegen.|[D] heeft betwist dat er een koper voor de woning was in 2007. Hij heeft aangevoerd dat [A] c.s. daarvan geen enkel bewijsstuk heeft overgelegd en ook geen stappen heeft ondernomen om het beslag opgeheven te krijgen.|[D] heeft verder gesteld dat de vertraging in de verkoop van de woning niet is veroorzaakt door het gelegde beslag maar is te wijten aan de verhuurde staat van de woning,  de gebrekkige onderhoudstoestand en de -mede met het oog op de voorgaande omstandigheden- veel te hoge vraagprijs van € 1.350.000,- die [A] c.s. hanteerde. Volgens [D] heeft [A] c.s. de verkoop dan ook inadequaat ter hand genomen. Ten aanzien van de gehanteerde vraagprijs stelt [D] dat de waardebepaling van de woning van € 1.265.000,- waar [A] c.s. van uit gaat, in strijd met de splitsingsakte is opgesteld, immers niet door drie maar door twee taxateurs. Maar ook geldt volgens [D] dat op basis van die taxatie niet mag worden aangenomen dat de woning ook voor dit bedrag zou zijn verkocht, omdat de taxatie is gebaseerd op een onverhuurde staat van de woning, terwijl de woning verhuurd was. Dit geldt ook voor de taxatie van 12 maart 2008, die uitkomt op een lager bedrag, te weten € 1.205.000,-. Ten aanzien van de taxatie van 12 maart 2008 heeft [D] ook een verklaring van één van de taxateurs ([G]) overgelegd waarin [G] laat weten het niet eens te zijn met de gang van zaken tijdens de waardebepaling en waarbij hij schrijft dat hij een waarde onder de € 1.100.000,- heeft voorgesteld. Ten aanzien van de verhuurde staat van de woning heeft [D] een machtiging van de huurster overgelegd waaruit volgt, kort gezegd, dat de huurster bij aankoop van de woning door [D] bereid is de woning te verlaten. Volgens [D] blijkt hieruit niet, anders dan [A] c.s. kennelijk meent, dat sprake was van een algemene bereidheid van de huurster om in geval van verkoop te vertrekken. [D] heeft in dit verband gesteld dat de koper van de woning pas ver na de opheffing van het beslag overeenstemming met de huurster heeft bereikt. Over de gebrekkige onderhoudstoestand heeft [D] onder meer gesteld dat de koper van de woning reeds een bedrag aan funderingsherstel van € 95.000,- heeft betaald en hij nog € 200.000,- aan renovatiekosten zal moeten maken om de woning bewoonbaar te maken. Tenslotte heeft [D] erop gewezen dat uit de eerder genoemde rapporten “Woon Amsterdam” volgt dat een vergelijkbare woning als de onderhavige woning in 2007 gemiddeld 22 dagen en in 2008 gemiddeld 24 dagen te koop stond, waaruit volgens [D] ook valt af te leiden dat [A] c.s. de verkoop niet adequaat ter hand heeft genomen. [D] heeft tevens gesteld dat [A] c.s. niet heeft toegelicht en onderbouwd waarom er van uit moet worden gegaan dat de woning op 1 september 2007 verkocht en geleverd had kunnen zijn, hetgeen gelet op r.o. 2.17 van het arrest van het Hof met betrekking tot de ingangsdatum, wel op haar weg had gelegen.|Daarnaast heeft [D] met stukken onderbouwd aangevoerd dat uit internetgegevens blijkt dat [A] c.s. de woning pas vanaf 15 april 2008 op internet te koop heeft aangeboden en wel voor een vraagprijs die veel hoger is dan de (overigens betwiste) taxaties van 12 maart 2008 en 7 juni 2007. Hieruit, alsmede uit een door hem overgelegde brief en email van de geïnteresseerde [H] van respectievelijk 21 april 2008 en 2 juni 2009, kan volgens [D] worden opgemaakt dat [A] c.s. voor medio april 2008 geen serieuze verkoopinspanningen heeft verricht.|4.3.3. 	Ter aanvulling op de in de dagvaarding ingenomen stellingen heeft [A] c.s. ter comparitie nog gesteld, samengevat, dat er daadwerkelijk serieuze kopers waren voor de woning die aan de makelaar biedingen hebben gedaan van respectievelijk € 1,2 miljoen (koper [I]), € 1.220.000,- (koper [H]) en € 1.155.000,- (niet met name genoemde koper). De rechtbank stelt vast dat [A] c.s. in dit verband heeft gewezen op de door [D] bij conclusie van antwoord overgelegde producties en zelf geen stukken heeft overgelegd ter onderbouwing van haar stellingen. Uit bedoelde producties kan echter niet worden opgemaakt dat daadwerkelijk concrete biedingen zijn gedaan tot de gestelde bedragen.|4.4.	De rechtbank stelt vast dat [D] zijn stellingen dat in de periode van beslaglegging geen sprake is geweest van een dalende woningmarkt en van waardevermindering van de woning en dat andere omstandigheden dan het gelegde beslag ertoe hebben geleid dat de woning met vertraging kon worden verkocht, uitvoerig met stukken heeft gestaafd. Daartegenover heeft [A] c.s. haar stellingen geheel niet met stukken gestaafd. Naar het oordeel van de rechtbank heeft [A] c.s. daarmee tegenover de gemotiveerde betwisting door [D] onvoldoende onderbouwd gesteld dat zij als gevolg van het beslag schade heeft geleden.|4.5.	Voor zover [A] c.s. ter comparitie om praktische redenen heeft verzocht aan de rechtbank een deskundige te benoemen die gevraagd wordt wanneer de woning zou zijn verkocht en voor welke prijs als er geen beslag was gelegd, miskent dit verzoek dat het allereerst aan [A] c.s. is, om haar stellingen te onderbouwen. Zeker nu het Hof eerder heeft geoordeeld dat de aanknopingspunten voor het bepalen van de geleden schade te onzeker zijn, had in de onderhavige procedure van [A] c.s. mogen worden verwacht dat zij tegenover de uitvoerig gemotiveerde en met stukken onderbouwde stellingen van [D] onderbouwd stelt, zo nodig door middel van een eigen in te schakelen deskundige, dat zij schade heeft geleden als gevolg van het beslag. Dit heeft zij onvoldoende gedaan, zodat de rechtbank niet toekomt aan het benoemen van een deskundige.|4.6.	Aangezien uit het voorgaande volgt dat [A] c.s. haar vorderingen onvoldoende heeft onderbouwd, zullen deze vorderingen worden afgewezen.|4.7.	[A] c.s. zal, als de in het ongelijk gestelde partij, hoofdelijk worden veroordeeld in de kosten van deze procedure. Deze kosten worden begroot op € 1.188,00 aan vastrecht en op € 5.160,- (te weten 2 punten x het toepasselijke liquidatietarief van|€ 2.580,-), derhalve in totaal € 6.348,-.|5.	De beslissing|De rechtbank|-	wijst het gevorderde af;|-	veroordeelt [A] c.s. hoofdelijk in de kosten van het geding, tot aan deze uitspraak; aan de zijde van [D] begroot op € 6.348,- (zegge: zesduizend driehonderd achtenveertig euro);|-	verklaart deze kostenveroordeling uitvoerbaar bij voorraad.|Dit vonnis is gewezen door mr. G.A. Bouter - Rijksen en in het openbaar uitgesproken op 24 november 2010.?"
ECLI:NL:CBB:2020:569,none,Uitspraak,19/1987,Bestuursrecht,College van Beroep voor het bedrijfsleven,2020-08-18 00:00:00,none,Eerste aanleg - enkelvoudig,'s-Gravenhage,none,Raad voor de Rechtspraak,2020-08-17 00:00:00,2020-08-18 13:04:40,GLB; randvoorwaardenkorting 3%; beroep op artikel 6 EVRM; geen punitieve sanctie; redelijke termijn gaat niet lopen vanaf opmaken rapport van bevindingen; geen reden tot verlaging korting.,"uitspraak|COLLEGE VAN BEROEP VOOR HET BEDRIJFSLEVEN|zaaknummer: 19/1987|uitspraak van de enkelvoudige kamer van 18 augustus 2020 in de zaak tussen|Maatschap [naam 1] , te [plaats] , appellante|(gemachtigden: mr. A. Tymersma en mr. J. Prins-Steenbeek),|en|de minister van Landbouw, Natuur en Voedselkwaliteit, verweerder|(gemachtigde: mr. C.J.M. Daniels).|Procesverloop|Bij besluit van 4 oktober 2019 (het primaire besluit) heeft verweerder op grond van de Uitvoeringsregeling rechtstreekse betalingen GLB (Uitvoeringsregeling) een randvoorwaardenkorting vastgesteld van 3% op de aan appellante voor het jaar 2015 te verlenen rechtstreekse betalingen.|Bij besluit van 25 november 2019 (het bestreden besluit) heeft verweerder het bezwaar van appellante ongegrond verklaard.|Appellante heeft tegen het bestreden besluit beroep ingesteld.|Verweerder heeft een verweerschrift ingediend.|Het onderzoek ter zitting heeft plaatsgevonden op 27 juli 2020.|Aan de zitting hebben deelgenomen [naam 2] , bijgestaan door gemachtigde mr. J. Prins-Steenbeek, en verweerders gemachtigde.|Overwegingen|1.1|Appellante exploiteert een landbouwbedrijf en heeft voor het jaar 2015 uitbetaling van betalingsrechten (de basis- en vergroeningsbetaling) aangevraagd.|1.2|Het bedrijf van appellante is op 13 oktober 2015 bezocht door twee toezichthouders van de Nederlandse Voedsel- en Warenautoriteit (NVWA). De aanleiding voor dit bezoek was dat bij een slachthuis was geconstateerd dat er geen juiste administratie beschikbaar was van het toedienen van diergeneesmiddelen bij een te slachten - op 2 juli 2015 aangevoerd - rund. Deze onregelmatigheid is vastgelegd in een door beide toezichthouders ondertekend rapport van bevindingen van 27 januari 2016.|1.3|Bij brief van 11 januari 2018 heeft verweerder aan appellante medegedeeld dat uit de controle blijkt dat niet aan alle randvoorwaarden is voldaan en dat verweerder het voornemen heeft een korting van 3% toe te passen op alle GLB-subsidies die appellante heeft aangevraagd in 2015. Vervolgens heeft de besluitvorming van verweerder plaatsgevonden.|2. Het bestreden besluit, waarin de korting van 3% is gehandhaafd, berust op verweerders standpunt dat appellante niet heeft voldaan aan de volgende voorwaarden:|- er wordt een registratie bijgehouden van de ontvangst, de toepassing of de vervoedering van diergeneesmiddelen en gemedicineerd voer, en|- andere behandelingen die de dieren hebben ondergaan, data van toediening of behandeling en wachttijden dienen geregistreerd te worden.|3. Appellante stelt zich op het standpunt dat de procedure zodanig lang heeft geduurd dat sprake is van overschrijding van de redelijke termijn als bedoeld in artikel 6 van het Verdrag tot bescherming van de rechten van de mens en de fundamentele vrijheden (EVRM) en dat het daarom niet redelijk is dat een korting van 3% is toegepast. Het rapport van bevindingen is op 27 januari 2016 opgemaakt en verweerder heeft vervolgens pas op 4 oktober 2019 een besluit genomen. Appellante betwist niet dat er op zichzelf een grondslag bestaat voor de korting.|Ter zitting heeft appellante daar nog aan toegevoegd dat, gezien de omvang van haar bedrijf en de ernst van de overtreding, in combinatie met de lange duur van het gehele voortraject, de randvoorwaardenkorting (te) hoog is. Er was in 2015 sprake van een bedrijf met 642 melkkoeien en slechts één dier was abusievelijk niet juist geadministreerd.|4. Verweerder stelt zich op het standpunt dat de omstandigheid dat het primaire besluit pas zo laat is genomen niet afdoet aan de rechtmatigheid daarvan en dat uit de Europese regels volgt dat een korting moet worden toegepast indien een niet-naleving daarvan wordt geconstateerd. Ook stelt verweerder zich op het standpunt dat de overige door appellante geschetste omstandigheden niet kunnen leiden tot een lagere korting dan wel het vervallen van de korting.|5. Het College overweegt als volgt.|Redelijke termijn|5.1|Het opleggen van een randvoorwaardenkorting is geen punitieve sanctie (zie bijvoorbeeld de uitspraak van het College van 7 mei 2015, ECLI:NL:CBB:2015:230). Dit betekent dat de redelijke termijn als bedoeld in artikel 6 van het EVRM begint te lopen vanaf het moment van indienen van het bezwaarschrift en niet, zoals appellante betoogt, vanaf het moment van het opmaken van het rapport van bevindingen. In dit geval geldt dan ook dat de redelijke termijn wordt overschreden als de bezwaar- en beroepsprocedure tezamen langer dan twee jaren hebben geduurd (zie de uitspraak het College van 22 oktober 2019, ECLI:NL:CBB:2019:513). Daarvan is geen sprake.|Ernst, omvang van het bedrijf, in samenhang met de duur van de procedure|5.2|Op grond van artikel 39, eerste lid, van Gedelegeerde Verordening (EU) nr. 640/2014 van de Commissie van 11 maart 2014 tot aanvulling van Verordening (EU) nr. 1306/2013, wordt bij een geconstateerde niet-naleving, die het gevolg is van nalatigheid, in de regel een verlaging van 3% toegepast.|Op grond van artikel 38, tweede lid, van deze Verordening  wordt er bij de bepaling van de omvang van een niet-naleving met name rekening mee gehouden of de niet-naleving verstrekkende gevolgen heeft dan wel of de gevolgen tot het landbouwbedrijf zelf beperkt blijven. Op grond van het derde lid van deze bepaling is de ernst van een niet-naleving met name afhankelijk van het belang van de gevolgen van de niet-naleving, gelet op de doelstellingen van de betrokken eis of norm.|5.3|Het College stelt vast dat appellante een rund voor de slacht heeft aangeboden zonder een toereikende registratie van het toedienen van geneesmiddelen. Dit betekent dat deze niet-naleving niet beperkt is gebleven tot het bedrijf van appellante, zoals vermeld in artikel 38, tweede lid, van de hiervoor onder 5.2 vermelde Gedelegeerde Verordening, zodat in de omvang van de niet-naleving geen grond is gelegen om tot een lagere korting over te gaan dan de in de regel op te leggen korting van 3%. De omvang van het bedrijf van appellante kan hier dus niet aan afdoen. Het op deze wijze voor de slacht aanbieden van een rund is daarnaast, gelet op de doelstellingen van de betrokken eis of norm, zodanig ernstig, dat niet kan worden volstaan met een randvoorwaardenkorting van 1%. De hiervoor vermelde regelgeving biedt ten slotte geen grondslag om de randvoorwaardenkorting te verlagen vanwege de combinatie van het tijdsverloop en de door appellante genoemde omstandigheden die de ernst van de niet-naleving en de omvang van haar bedrijf betreffen.|6. Het beroep is daarom ongegrond.|7. Voor een proceskostenveroordeling bestaat geen aanleiding.|Beslissing|Het College verklaart het beroep ongegrond.|Deze uitspraak is gedaan door mr. J.H. de Wildt, in aanwezigheid van mr. C.E.C.M. van Roosmalen, griffier. De beslissing is in het openbaar uitgesproken op 18 augustus 2020.|De voorzitter is verhinderd te ondertekenen De griffier is verhinderd te ondertekenen"
ECLI:NL:CRVB:2016:548,none,Uitspraak,14/3929 WAO,Bestuursrecht; Socialezekerheidsrecht,Centrale Raad van Beroep,2016-02-19 00:00:00,none,Hoger beroep,none,none,Raad voor de Rechtspraak,2016-02-19 00:00:00,2019-02-06 18:45:05,"Melding toegenomen arbeidsongeschiktheid artikel 43a WAO. Vijf jaarstermijn, toegenomen arbeidsongeschiktheid, dezelfde oorzaak. Juist oordeel rechtbank over conclusie Uwv dat geen sprake is van toegenomen klachten voortvloeiend uit dezelfde oorzaak. Wat in hoger beroep is aangevoerd geeft geen aanleiding voor twijfel.","14/3929 WAO|Datum uitspraak: 19 februari 2016|Centrale Raad van Beroep|Enkelvoudige kamer|Uitspraak op het hoger beroep tegen de uitspraak van de rechtbank Midden-Nederland van|26 mei 2014, 13/5670 (aangevallen uitspraak)|Partijen:|[Appellant] te [woonplaats] (appellant)|de Raad van bestuur van het Uitvoeringsinstituut werknemersverzekeringen (Uwv)|PROCESVERLOOP|Namens appellant heeft mr. E.R. Jonkman, advocaat, hoger beroep ingesteld.|Het Uwv heeft een verweerschrift ingediend met een rapport van de verzekeringsarts bezwaar en beroep.|Namens appellant is nadere medische informatie ingezonden. Het Uwv heeft met een rapport van 18 december 2015 van de verzekeringsarts bezwaar en beroep hierop gereageerd.|Het onderzoek ter zitting heeft plaatsgevonden op 8 januari 2016. Appellant is verschenen, bijgestaan door mr. Jonkman. Het Uwv heeft zich laten vertegenwoordigen door mr. F.A Put.|OVERWEGINGEN|1.1.|Appellant, laatstelijk werkzaam als schoonmaker, is op 15 maart 1999 uitgevallen met psychische klachten. Na het einde van de wachttijd is hem een uitkering ingevolge de Wet op de arbeidsongeschiktheidsverzekering (WAO) geweigerd. Vervolgens is appellant op|1 september 2003 uitgevallen wegens rugklachten. Na afloop van de wachttijd is hem bij besluit van 16 september 2004 een WAO-uitkering geweigerd omdat hij minder dan 15% arbeidsongeschikt wordt geacht. Het bezwaar tegen laatstgenoemd besluit is bij besluit van|21 maart 2005 ongegrond verklaard. Het beroep van appellant tegen het besluit van|21 maart 2005 is door de rechtbank ongegrond verklaard. Appellant heeft zich toegenomen arbeidsongeschikt gemeld wegens toegenomen (chronische) rugklachten. Naar aanleiding van deze aanvraag heeft het Uwv appellant met ingang van 23 februari 2007 een|WAO-uitkering toegekend omdat de toegenomen arbeidsongeschiktheid voortvloeit uit dezelfde oorzaak als waarvoor appellant eerder was uitgevallen. Met ingang van 25 oktober 2007 is de WAO-uitkering ingetrokken omdat de arbeidsongeschiktheid is afgenomen naar minder dan 15%.|1.2.|Appellant heeft bij formulier, gedateerd op 30 november 2012, aangegeven dat hij sinds twee jaar toegenomen arbeidsongeschikt is en heeft daarop verzocht hem wederom in aanmerking te brengen voor een WAO-uitkering.|1.3.|Nadat de verzekeringsarts het complete patiëntendossier van de huisarts heeft bestudeerd, waarin is opgenomen medische informatie van de behandelend specialisten als ook de medische informatie na 2007 waarop appellant zijn toegenomen arbeidsongeschiktheid baseert, heeft deze arts geconcludeerd dat de klachten waarmee appellant zich toegenomen arbeidsongeschikt heeft gemeld, voortkomen uit een andere ziekteoorzaak dan die op basis waarvan eerder een WAO-uitkering is verstrekt. Bij besluit van 1 mei 2013 heeft het Uwv het verzoek van appellant  afgewezen. Daarbij heeft het Uwv zich op het standpunt gesteld dat er geen sprake is van toegenomen beperkingen als gevolg van dezelfde ziekteoorzaak.|1.4.|Onder verwijzing naar een medische verklaring en brief van de huisarts van 8 mei en|23 april 2013 heeft appellant in bezwaar gesteld, dat hij lijdt aan toenemende rugklachten en pijn in de voeten en dat deze toename van klachten in vergelijking tot 2007 wel degelijk voortvloeien uit dezelfde ziekteoorzaak.|1.5.|Na een rapport van de verzekeringsarts bezwaar en beroep van 30 september 2013, waarin zij te kennen heeft gegeven zich te kunnen verenigen met het standpunt van de verzekeringsarts, heeft het Uwv bij besluit van 3 oktober 2013 het bezwaar ongegrond verklaard. Daarin is het standpunt ingenomen dat geen sprake is van vier weken toegenomen beperkingen door dezelfde ziekteoorzaak binnen 5 jaar na de eerdere schatting.|2.1.|In beroep heeft appellant aangevoerd dat de (toegenomen) voetklachten het gevolg zijn van de rugklachten en voortkomen uit dezelfde oorzaak. Appellant heeft een aanvraag om hulpmiddelen overgelegd. Tevens heeft appellant oorproblemen.|2.2.|Bij de aangevallen uitspraak heeft de rechtbank het beroep van appellant tegen het bestreden besluit ongegrond verklaard. De rechtbank heeft daartoe overwogen dat het medisch onderzoek zorgvuldig is geweest. De verzekeringsarts heeft dossierstudie verricht en de verzekeringsarts bezwaar en beroep heeft de hoorzitting bijgewoond. Voorts is naast dossierstukken en de bevindingen van het eigen onderzoek, de medische informatie van de behandelend sector bij de heroverweging betrokken. Op basis hiervan zijn de klachten van appellant inzichtelijk in kaart gebracht. De verzekeringsarts bezwaar en beroep heeft toereikend gemotiveerd waarom er geen aanleiding is om een ander standpunt in te nemen dan de verzekeringsarts heeft gedaan. Voorts heeft de rechtbank overwogen dat de verzekeringsarts bezwaar en beroep overtuigend heeft gemotiveerd dat de in beroep overgelegde informatie geen aanleiding vormt om te concluderen dat sprake is van toegenomen beperkingen door dezelfde ziekteoorzaak. Op basis hiervan heeft de rechtbank geen twijfel over het standpunt van de verzekeringsartsen.|3.1.|Appellant heeft in hoger beroep aangevoerd dat zijn rugklachten wel zijn toegenomen in welk verband hij heeft gewezen op een tweetal brieven van 16 oktober 2013 en 25 maart 2015 van orthopedisch chirurg H.R. de Vries waarin is aangegeven dat deze na onderzoek op|11 oktober 2013 een paramediane dubbele hernia op L5-S1 heeft geconstateerd. Hoewel deze vaststelling na de vijfjaarstermijn ligt als bedoeld in artikel 43a van de WAO, is aangegeven dat de hernia op 16 oktober 2013 niet opeens is ontstaan maar dat deze al langer aanwezig was, zo ook rond de datum in geding. De beperkingen wat betreft de rug zijn dus niet juist vastgesteld.|3.2.|Het Uwv heeft in verweer een rapport van de verzekeringsarts bezwaar en beroep overgelegd waarin deze heeft aangegeven dat gelet op het huisartsenjournaal appellant de huisarts niet heeft geconsulteerd in verband met een toename van rugklachten noch met neurologische uitvalsverschijnselen. Appellant heeft zich met andere klachten bij de huisarts gemeld. Voorts blijkt niet van een klinische toename van rugklachten waarbij wordt opgemerkt dat de onderzoeksbevindingen van orthopeed De Vries overeenkomen met het neurologisch onderzoek door dr. S.T.F.M. Frequin van 14 februari 2008. Tot slot heeft de verzekeringsarts bezwaar en beroep nog aangegeven dat reeds in 2003/2004 als ook in 2008 bekend was dat er sprake is van een hernia op niveau L5-S1 met mogelijke enige radiculaire compressie. Op basis daarvan is de behandelend sector uitgegaan van de diagnose lumbago dan wel chronische lage rugklachten met discogene origine met pseudoradiculaire prikkeling.|4. De Raad komt tot de volgende beoordeling.|4.1.|Naar aanleiding van de in geding zijnde melding van toegenomen arbeidsongeschiktheid moet in het kader van de toepassing van artikel 43a van de WAO worden bezien of binnen vijf jaar na de datum van intrekking van de arbeidsongeschiktheidsuitkering, in dit geval|25 oktober 2007, appellant toegenomen arbeidsongeschikt is geworden en of deze arbeidsongeschiktheid voortkomt uit dezelfde oorzaak als die waaruit de arbeidsongeschiktheid ter zake waarvan de ingetrokken uitkering werd genoten.|4.2.|Met juistheid heeft de rechtbank gewezen op de conclusies van de verzekeringsartsen, zoals weergegeven in de rapporten van 25 april 2013 en, in bezwaar, van 30 september 2013. Deze rapporten bevatten deugdelijk gemotiveerde verzekeringsgeneeskundige conclusies die betrekking hebben op zowel de klachten waarmee appellant zich toegenomen arbeidsongeschikt heeft gemeld alsmede de beperkingen op basis waarvan appellant indertijd een WAO-uitkering heeft toegekend gekregen. Overtuigend heeft de verzekeringsarts bezwaar en beroep gemotiveerd dat geen sprake is van toegenomen klachten voortvloeiend uit dezelfde oorzaak.|4.3.|Op de in hoger beroep door appellant overgelegde informatie van orthopeed De Vries, heeft de verzekeringsarts bezwaar en beroep in een rapport van 28 juli 2014 overtuigend toegelicht waarom deze informatie geen aanleiding geeft tot een ander standpunt. Met het rapport van 18 december 2015 heeft de verzekeringsarts bezwaar en beroep in voldoende mate gereageerd op de namens appellant bij brief van 7 december 2015 overgelegde medische informatie. De Raad is met de rechtbank van oordeel dat hetgeen appellant heeft aangevoerd, geen reden vormt om te twijfelen aan de juistheid van de bevindingen van de verzekeringsartsen (bezwaar en beroep).|4.4.|Uit hetgeen in 4.1. tot en met 4.3 is overwogen, volgt dat de aangevallen uitspraak dient te worden bevestigd.|5. Voor een proceskostenveroordeling bestaat geen aanleiding.|BESLISSING|De Centrale Raad van Beroep bevestigt de aangevallen uitspraak.|Deze uitspraak is gedaan door I.M.J. Hilhorst-Hagen, in tegenwoordigheid van|N. van Rooijen als griffier. De beslissing is uitgesproken in het openbaar op 19 februari 2016.|(getekend) I.M.J. Hilhorst-Hagen|(getekend) N. van Rooijen|AP"
ECLI:NL:RBSGR:2003:AF5869,none,Uitspraak,AWB 03/160,Bestuursrecht; Vreemdelingenrecht,Rechtbank 's-Gravenhage,2003-01-24 00:00:00,none,Voorlopige voorziening+bodemzaak,none,Algemene wet bestuursrecht 3:2|Algemene wet bestuursrecht 3:46|Algemene wet bestuursrecht 8:86,Raad voor de Rechtspraak,2013-04-04 00:00:00,2014-04-13 10:52:15,"Somalië / vestigingsalternatief.|Verzoek is afkomstig uit Somalië en behoort tot de Galadiclan, subclan Hassan Walaal. Vanwege zijn afkomst heeft hij problemen ondervonden met de Hawiye. Verweerder stelt dat verzoeker een vestigingsalternatief heeft in de relatief veilige gebieden in het noorden van Somalië, te weten in Somaliland en Puntland. Mocht verzoeker zich daar niet kunnen vestigen, dan heeft hij de mogelijkheid zich in Hiiraan of Galgaduud te vestigen. De door verzoeker naar voren gebrachte informatie is bij verweerder bekend, maar vormt voor verweerder geen aanleiding het beleid te wijzigen.|De voorzieningenrechter is van oordeel dat concrete aanwijzing bestaat dat de provincie Somaliland niet als vestigingsalternatief kan worden aangemerkt, nu verweerder de juistheid van genoemde informatie niet heeft bestreden en niet heeft aangegeven waarom deze informatie geen gevolgen zou moeten hebben. Ten aanzien van Puntland wordt opgemerkt dat onduidelijkheid bestaat omtrent de vraag of deze provincie aangemerkt kan worden als vestigingsalternatief. Verweerder heeft hierover geen opheldering gegeven. Ten aanzien van het standpunt dat ook Galgaduud en Hiiraan als vestigingsalternatief kunnen worden aangemerkt, merkt de voorzieningenrechter op dat de staatssecretaris van Justitie bij brieven van respectievelijk 3 april 2000 en 24 september 2001 heeft besloten het categoriaal beschermingsbeleid voor minderheidsgroepen en voor leden van die clans waarvoor dit nog niet was beëindigd te beëindigen. De reden voor deze beleidswijzigingen was dat de lokale en regionale besturen in Puntland en in Somaliland met toenemende effectiviteit een overkoepelende neutrale bescherming bieden, waardoor bescherming op clanniveau niet langer noodzakelijk is. In de uitspraak 200106209/1 van 31 januari 2002 heeft de ABRS geoordeeld dat verweerder gelet op het ontstaan van deze bestuurlijke structuren in het noorden van Somalië in redelijkheid heeft kunnen besluiten om het categoriale beschermingsbeleid voor leden van minderheidsgroepen binnen de Somalische samenleving te beëindigen. De voorzieningenrechter merkt op dat verweerder niet heeft aangegeven hoe het standpunt dat verzoeker zich kan vestigen in Galgaduud en Hiiraan zich verhoudt tot de inhoud van de brieven van de staatssecretaris en de Afdelingsuitspraak. Blijkens het ambtsbericht van 4 juli 2002 zijn in Galguduud en Hiiraan geen lokale en regionale besturen ontstaan die vergelijkbaar zijn met de besturen van Puntland en van Somaliland. Volgens het ambtsbericht zijn clanoudsten en shariagerechtshoven zijn in deze provincies relatief belangrijk. Nu verweerders beleid in belangrijke mate wordt gedragen door de bestuurlijke structuren in Puntland en Somaliland terwijl blijkens het ambtsbericht dergelijke structuren ontbreken in Hiiraan en Galgaduud, is de voorzieningenrechter van oordeel dat verweerder in redelijkheid niet zonder nadere motivering kan stellen dat Hiiraan en Galgaduud als vestigingsalternatief voor minderheden kan gelden. Beroep gegrond, afwijzing verzoek.","RECHTBANK te 's-GRAVENHAGE|nevenzittingsplaats Zwolle|sector vreemdelingenrecht|voorzieningenrechter|regnr.: Awb  03/160|UITSPRAAK|inzake: A,|geboren op [...] 1977,|van Somalische nationaliteit,|IND dossiernummer 0212.29.8003,|gemachtigde: mr. N. Wittich-Schmidt, advocaat te Goor,|verzoeker;|tegen:  DE MINISTER VOOR VREEMDELINGENZAKEN EN INTEGRATIE|(Immigratie- en Naturalisatiedienst),|te 's-Gravenhage,|vertegenwoordigd door mr. A.J.P.M. Vos,|ambtenaar ten departemente, verweerder.|1 Procesverloop|1.1 Op 29 december 2002 heeft verzoeker een aanvraag om verlening van een verblijfsvergunning asiel ingediend. Bij beschikking van 1 januari 2003 heeft verweerder de aanvraag afgewezen. Bij brief van 1 januari 2003 is daartegen beroep ingesteld.|1.2 Verzoeker mag de behandeling van het beroep niet in Nederland afwachten. Bij verzoekschrift van 1 januari 2003 is verzocht de voorlopige voorziening te treffen dat uitzetting achterwege wordt gelaten tot in beroep is beslist. Het verzoek is ter zitting van 17 januari 2003 behandeld. Verzoeker is verschenen, bijgestaan door zijn gemachtigde. Verweerder heeft zich doen vertegenwoordigen.|2 Toetsingskader|2.1 De voorzieningenrechter (hierna: rechter) stelt vast dat voldaan wordt aan de voorwaarden als bedoeld in artikel 8:81, eerste lid, Algemene wet bestuursrecht (Awb). De rechter zal toetsen of het beroep een redelijke kans van slagen heeft en of bij afweging van de betrokken belangen uitzetting van verzoeker in afwachting van de beslissing op beroep moet worden verboden. Daarbij zal onder meer worden betrokken de vraag of geen twijfel kan bestaan dat verzoeker geen verdragsvluchteling is dan wel de beslissing niet in strijd is met andere rechtsregels. Aangezien verweerder de aanvraag heeft afgewezen in het aanmeldcentrum (AC) dient tevens beoordeeld te worden of de aanvraag in dat kader op zorgvuldige wijze is afgedaan.|3 Standpunten|3.1 Het asielrelaas van verzoeker komt op het volgende neer.|Verzoeker behoort tot de Galadi clan, subclan Hassan Walaal, en is afkomstig uit het gebied Afgoye. Verzoeker heeft vanwege zijn afkomst problemen ondervonden van de Hawiye clan. Verzoeker vermoedt dat zijn problemen tevens te maken hebben met het werk van zijn vader. Zijn vader heeft als kok gewerkt voor de Unosom. Verzoekers vader werd door de Hawiye beschuldigd van samenwerking met de Amerikanen. In augustus 1996 hebben leden van de Hawiye de vader van verzoeker vermoord. In de periode van 1997 tot augustus 2002 hebben leden van de Hawiye de ouderlijke woning van verzoeker drie maal aangevallen. Tijdens de aanval in augustus 2002 zijn verzoeker en zijn broer gevlucht naar een oud-collega van zijn vader. Deze man behoorde tot de Hawiye. Verzoeker en zijn broer werden als slaven behandeld door deze man. Nadat verzoekers broer op 19 november 2002 was overleden aan malaria, werd verzoeker op 20 november 2002 uit de woning van de oud-collega van zijn vader gezet. Verzoeker is op zoek gegaan naar zijn moeder. Toen hij haar gevonden had, hoorde hij dat zijn moeder tijdens de overval in augustus 2002 verkracht was en dat de ouderlijke woning door de Hawiye in beslag was genomen. Volgens verzoekers moeder is de Hawiye op zoek naar verzoeker en zijn broer. Naar aanleiding hiervan heeft verzoeker zijn land van herkomst verlaten.|3.2 Verweerder heeft de aanvraag afgewezen, omdat verzoeker ter staving van zijn aanvraag geen reis- of identiteitspapieren, documenten of bescheiden kan overleggen die noodzakelijk zijn voor de beoordeling van zijn aanvraag. Verzoeker heeft niet aannemelijk gemaakt dat het ontbreken van deze documenten niet aan hem is toe te rekenen. Gelet hierop is de oprechtheid van verzoekers asielrelaas op voorhand aangetast en wordt afbreuk gedaan aan de geloofwaardigheid van dit relaas.|Onverminderd dit vorenstaande meent verweerder dat verzoeker er niet in is geslaagd aannemelijk te maken dat hij gezocht wordt door leden van de Hawiye clan. Verzoeker heeft tevens niet aannemelijk gemaakt dat de door hem gestelde gebeurtenissen hebben plaatsgevonden. Hierdoor kan de stelling van verzoeker dat zijn verklaringen overeenkomen met  informatie uit het ambtsbericht van de Minister van Buitenlandse Zaken van juli 2002, te weten dat de Galadi clan woonachtig is in het district Afgoye, regio Lower Shabelle en dat deze streek wordt gedomineerd door de Hawiye, in casu niet tot een ander oordeel leiden.|Voorts wordt opgemerkt dat verzoeker niet gevolgd wordt in zijn stelling dat hij behoort tot een zeer kwetsbare groep in Somalië die geen vestigingsalternatief heeft. Blijkens de ambtsberichten van de Minister van Buitenlandse Zaken van 16 februari 2000 en 12 juni 2001 is het ten aanzien van Somalische minderheidsgroepen niet van bijzondere hardheid terug te keren naar, dan wel te verblijven in het noorden van Somalië. Dit wordt bevestigd door de uitspraak van de Raad van State van 15 augustus 2002. Verweerder verwijst nog naar het ambtsbericht van de Minister van Buitenlandse Zaken van 4 juli 2002, waarin staat vermeld dat Somaliërs die vrijwillig terugkeren naar de relatief veilige gebieden geen problemen ondervinden bij inreis of vestiging.|3.3Verzoeker stelt zich op het standpunt dat verweerder ten onrechte uitgaat van de ongeloofwaardigheid van het relaas gelet op het ontbreken van reis- en identiteitspapieren en de geringe informatie die verzoeker heeft verstrekt over zijn reis naar Nederland.|Verweerder heeft tevens ten onrechte gesteld dat de vervolging door de Hawiye niet aannemelijk is. Eiser heeft aan de hand van stukken onderbouwd dat leden van zijn clan problemen ondervinden van de Hawiye. Ook uit de ambtsberichten van de Minister van Buitenlandse Zaken van 12 juni 2001 en 17 juli 2002 blijkt dat de Galadi -waartoe verzoeker behoort- een zeer kleine stam is die niet over wapens beschikt en gedomineerd wordt door de Habar Gedir (een Hawiye clan). Verzoeker meent dan ook dat hij, in tegenstelling tot hetgeen verweerder stelt, niet kan terugkeren naar zijn eigen gebied in het land van herkomst. Voor hem bestaat ook geen mogelijkheid om zich elders te vestigen. Er is geen gebied in Somalië waar zijn clan sterk vertegenwoordigd is, zodat hij geen bescherming kan genieten van clangenoten. Bovendien is het gebied dat door het Ministerie van Buitenlandse Zaken als vestigingsalternatief wordt beschouwd niet meer als zodanig te kwalificeren. Verzoeker heeft in dit verband een brief overgelegd van het Ministry of Resettlement van de Republiek Somaliland te Hargeisa van 14 december 2002 aan verweerder. In deze brief wordt aangegeven dat Somaliërs die vrijwillig of gedwongen terugkeren niet in Somaliland worden toegelaten. Enkel burgers van Somaliland die vrijwillig terugkeren worden toegelaten. Verzoeker heeft tevens een uitspraak van de rechtbank Rotterdam van 22 november 2002 (Awb 01/20040) overgelegd waarbij het onderzoek op grond van die informatie wordt heropend. Die rechtbank verzoekt de Staat, mede naar aanleiding van een rapport van het Britse Home Office van 29 oktober 2002, om uitleg met betrekking tot het feit dat de autoriteiten van Somaliland, Puntland, Bay en Bakool duidelijk hebben gemaakt dat zij alleen mensen tot hun gebied toelaten die tot de in dat gebied heersende clan behoren en die voorheen inwoner van dat gebied waren.|Verzoeker merkt tevens op dat los van het feit dat geen Somaliërs worden toegelaten in deze gebieden, er ook niet gesproken kan worden over veilige gebieden. Verwezen wordt naar een bericht uit de Volkskrant van 9 december 2002 en een bericht van IRIN News van 6 januari 2003.|Gelet op het vorenstaande kan het standpunt van de Afdeling van de Raad van State van 14 januari 2002 en 31 januari 2002, dat verweerder ten aanzien van minderheidsgroepen in redelijkheid tot het oordeel heeft kunnen komen dat terugkeer naar, dan wel verblijf in het noorden van Somalië in verband met de algehele situatie aldaar niet van bijzondere hardheid is, niet langer in stand blijven.|Verzoeker merkt tenslotte nog op dat terugzending van verzoeker naar Somalië in strijd is met artikel 3 EVRM en dat er een feitelijke onmogelijkheid bestaat om verzoeker uit te zetten naar Somalië. Verzoeker is dan ook van mening dat zijn zaak niet afgehandeld kon worden in de AC-procedure.|4 Overwegingen|4.1 Niet is gebleken dat de politieke en mensenrechtensituatie in Somalië zodanig is dat uitsluitend in verband daarmee aan een vreemdeling uit dat land een verblijfsvergunning asiel voor bepaalde tijd op grond van artikel 29, eerste lid, aanhef en onder a, b of c, Vw 2000 dient te worden verleend. Verzoeker zal daarom aannemelijk moeten maken dat met betrekking tot hem persoonlijk feiten en omstandigheden bestaan op grond waarvan een dergelijke verblijfsvergunning dient te worden verleend.|4.2 Op grond van artikel 1(A) van het Vluchtelingenverdrag worden vreemdelingen die afkomstig zijn uit een land waarin zij gegronde reden hebben te vrezen voor vervolging wegens hun godsdienstige of politieke overtuiging of hun nationaliteit, dan wel wegens het behoren tot een bepaald ras of een bepaalde sociale groep, als vluchteling beschouwd.|4.3 Verweerder heeft desgevraagd ter zitting aangegeven dat de door verzoeker genoemde informatie bekend is, maar dat dit voor verweerder geen aanleiding vormt om zijn beleid te wijzigen. Verweerder blijft van mening dat verzoeker een vestigingsalternatief heeft in de relatief veilige gebieden in het noorden van Somalië, te weten in de provincies Somaliland en Puntland. Mocht verzoeker zich niet in deze gebieden kunnen vestigen, dan heeft hij de mogelijkheid zich in de provincies Hiiraan en Galgaduud te vestigen.|Naar aanleiding van het vorenstaande overweegt de rechter als volgt.|In genoemde brief van het Ministry of Resettlement van de Republiek Somaliland aan verweerder is aangegeven dat Somaliërs, die vrijwillig of gedwongen terugkeren, niet in Somaliland zullen worden toegelaten (dit in beginsel met uitzondering van personen die oorspronkelijk uit Somaliland afkomstig zijn en die vrijwillig willen terugkeren). Dit wordt ook bevestigd door de inhoud van het rapport van het Britse Home Office. In dit rapport wordt aangegeven dat, naast de autoriteiten van Somaliland, ook de autoriteiten van Puntland (en van Bay en Bakool) een weigerachtige houding hebben ten aanzien van de terugkeer van Somaliërs die niet oorspronkelijk uit die gebieden afkomstig zijn en die niet tot de heersende clan behoren.|Nu verweerder de juistheid van genoemde informatie niet heeft bestreden en niet heeft aangegeven waarom deze informatie geen gevolgen zou moeten hebben, is de rechter van oordeel dat een concrete aanwijzing bestaat dat de provincie Somaliland niet (langer) als vestigingsalternatief kan worden aangemerkt. Ten aanzien van de provincie Puntland wordt opgemerkt dat onduidelijkheid bestaat omtrent de vraag of deze provincie aangemerkt kan worden als vestigingsalternatief. Verweerder heeft hieromtrent geen opheldering geven. Verweerder heeft zich daarom in redelijkheid niet zonder nader onderzoek op het standpunt kunnen stellen dat een vestigingsalternatief in de provincies Somaliland en Puntland aanwezig is.|4.4 Ten aanzien van het standpunt van verweerder dat ook de provincies Galgaduud en Hiiraan als vestigingsalternatief kunnen worden aangemerkt, merkt de rechter het volgende op. Bij brief van 3 april 2000 aan de Voorzitter van de Tweede Kamer (5009900/00/DVB) heeft de Staatssecretaris van Justitie, als rechtsvoorganger van verweerder, besloten om het categoriale beschermingsbeleid voor minderheidsgroepen te beëindigen. Bij brief van 24 september 2001 aan de Voorzitter van de Tweede Kamer (5107796/01/DVB) heeft de Staatssecretaris van Justitie besloten om het categoriale beschermingsbeleid ook voor leden van die clans waarvoor dit nog niet reeds eerder was beëindigd te beëindigen. Redengevend voor deze beleidswijzigingen was, blijkens de schriftelijke toelichting hierop in voornoemde brieven aan de Voorzitter van de Tweede Kamer, dat de lokale en regionale besturen in Puntland en in Somaliland met toenemende effectiviteit een overkoepelende neutrale bescherming bieden, waardoor bescherming op clanniveau niet langer noodzakelijk is. Bij uitspraak van 31 januari 2002 (nr. 200106209/1; JV 2002/100) heeft de Afdeling Bestuursrechtspraak van de Raad van State geoordeeld dat verweerder gelet op het ontstaan van deze bestuurlijke structuren in het noorden van Somalië in redelijkheid heeft kunnen besluiten om het categoriale beschermingsbeleid voor leden van minderheidsgroepen binnen de Somalische samenleving te beëindigen.|Naar aanleiding van het vorenstaande merkt de rechter op dat verweerder ter zitting niet heeft aangegeven hoe zijn standpunt dat verzoeker zich kan vestigen in de provincies Galgaduud en Hiiraan zich verhoudt tot de inhoud van voornoemde brieven en de uitspraak van de Afdeling Bestuursrechtspraak van de Raad van State. In dit verband is van belang dat, blijkens het algemeen ambtsbericht van de Minister van Buitenlandse Zaken van 4 juli 2002, in de provincies Galguduud en Hiiraan geen lokale en regionale besturen zijn ontstaan welke vergelijkbaar zijn met de besturen van Puntland en van Somaliland. Clanoudsten en shari'agerechtshoven zijn, volgens het ambtsbericht, in deze beide provincies relatief belangrijk.|Nu verweerders beleid in belangrijke mate wordt gedragen door de bestuurlijke structuren in de provincies Puntland en Somaliland terwijl, blijkens het ambtsbericht van de Minister van Buitenlandse Zaken van 4 juli 2002, dergelijke structuren ontbreken in Hiiraan en Galgaduud, is de rechter van oordeel dat verweerder in redelijkheid niet zonder nadere motivering kan stellen dat Hiiraan en Galgaduud als vestigingsalternatief voor minderheden kan gelden.|4.5 Het voorgaande leidt tot het oordeel dat het bestreden besluit niet binnen 48 proces-uren op zorgvuldige wijze is genomen. Nader onderzoek kan redelijkerwijs niet bijdragen aan de beoordeling van het beroep, zodat op grond van artikel 8:86 Awb onmiddellijk uitspraak zal worden gedaan in de hoofdzaak. Het beroep wordt gegrond verklaard wegens strijd met de artikelen 3:2 en 3:46 Algemene wet bestuursrecht. Het verzoek is gezien het voorgaande terecht ingediend, nu verweerder aan het beroep schorsende werking had onthouden. Doordat met toepassing van artikel 8:86 Awb onmiddellijk uitspraak gedaan wordt op het beroep komt de procedure van verzoeker echter terug in de fase van de behandeling van zijn aanvraag. Gedurende die fase werd hij niet met uitzetting bedreigd en ook de nieuwe beoordeling mag hij op grond van de wet in Nederland afwachten. Verzoeker wordt dus door de beslissing op het beroep niet meer met uitzetting bedreigd. Daarom zal het verzoek worden afgewezen.|4.6 Het beroep wordt gegrond verklaard, de beschikking van 1 januari 2003 wordt vernietigd en verweerder wordt opgedragen opnieuw te beslissen op de aanvraag van verzoeker.|Gelet hierop blijven de overige door verzoeker aangevoerde gronden onbesproken.|4.7 De rechter ziet aanleiding verweerder als volgt te veroordelen in de door verzoeker gemaakte proceskosten.|5 BESLISSING|De voorzieningenrechter|- wijst het verzoek tot het treffen van een voorlopige voorziening af;|- verklaart het beroep (geregistreerd onder Awb 02/162) gegrond;|- vernietigt de beschikking van 1 januari 2003;|- draagt verweerder op opnieuw op de aanvraag te beslissen met inachtneming van deze uitspraak;|- veroordeelt verweerder in de gemaakte proceskosten ad € 966,-- onder aanwijzing van de Staat der Nederlanden die deze kosten aan verzoeker dient te vergoeden.|Deze uitspraak is gedaan door mr. J.F.M.J. Bouwman en in het openbaar uitgesproken in tegenwoordigheid van mr. W.L.J. Fernhout als griffier op 24 januari 2003|Tegen deze uitspraak, voorzover daarbij in de hoofdzaak is beslist, kunnen partijen binnen één week na de datum van verzending van deze uitspraak hoger beroep instellen bij de Afdeling bestuursrechtspraak van de Raad van State, onder vermelding van ""Hoger beroep vreemdelingenzaken"", postbus 16113, 2500 BC 's-Gravenhage.|Artikel 85 Vw 2000 bepaalt in dat verband dat het beroepschrift een of meer grieven tegen de uitspraak bevat. Artikel 6:6 Awb (herstel verzuim) is niet van toepassing.|Afschrift verzonden: 24 januari 2003"
ECLI:NL:RBMNE:2021:300,none,Uitspraak,16/237716-20 en 16/157661-18 (vordering tenuitvoerlegging) (P),Strafrecht,Rechtbank Midden-Nederland,2021-02-02 00:00:00,none,Eerste aanleg - meervoudig,Utrecht,none,Raad voor de Rechtspraak,2021-02-01 00:00:00,2021-02-02 13:11:32,"De rechtbank heeft verdachte veroordeeld tot een onvoorwaardelijke gevangenisstraf van 120 dagen voor diefstal door middel van een valse sleutel. Verdachte heeft met gestolen pinpassen bedragen gepind van in totaal ruim € 5.500,-. Twee hoogbejaarde personen zijn hiervan slachtoffer geworden.|Van de diefstal van de bankpassen en bijbehorende pincodes van deze slachtoffers, heeft de rechtbank verdachte vrijgesproken. De bankpassen met bijbehorende pincodes zijn van deze slachtoffers weggenomen door middel van een babbeltruc. Een man en een vrouw waren bij de slachtoffers aan de deur geweest om bloed te prikken. Daarna hadden de slachtoffers aan de man en de vrouw een euro moeten pinnen met gebruikmaking van hun bankpas. Na het vertrek van de man en de vrouw, ontdekten de slachtoffers dat hun bankpassen waren verdwenen. De rechtbank heeft niet kunnen vaststellen dat verdachte de man is die samen met de vrouw bij deze slachtoffers in de woning is geweest.|Ook heeft de rechtbank verdachte vrijgesproken van de diefstal van een bankpas met bijbehorende pincode van een ander slachtoffer, net als van de diefstal van de geldbedragen die vervolgens met die gestolen bankpas zijn verricht. Op basis van de bewijsmiddelen kan niet worden vastgesteld dat verdachte betrokkenheid heeft gehad bij deze feiten.","RECHTBANK MIDDEN-NEDERLAND|Strafrecht|Zittingsplaats Utrecht|Parketnummers: 16/237716-20 en 16/157661-18 (vordering tenuitvoerlegging) (P)|Vonnis van de meervoudige kamer van 2 februari 2021|in de strafzaak tegen|[verdachte] ,|geboren op [1996] te [geboorteplaats] , Italië,|zonder bekende woon- of verblijfplaats in Nederland,|thans verblijvende in het Justitieel Complex Zaanstad.|1|ONDERZOEK TER TERECHTZITTING|Dit vonnis is op tegenspraak gewezen naar aanleiding van het onderzoek op de terechtzitting van 19 januari 2021.|De rechtbank heeft kennisgenomen van de vordering en standpunten van officier van justitie mr. J.R.F. Esbir Wildeman en van hetgeen verdachte en zijn raadsman|mr. W.B.O. van Soest, advocaat te Rotterdam, naar voren hebben gebracht.|2|TENLASTELEGGING|De tenlastelegging is als bijlage aan dit vonnis gehecht.|De verdenking komt er, kort en feitelijk weergegeven, op neer dat verdachte:|Feit 1|op 12 oktober 2019 in Utrecht, samen met een ander, een portemonnee met daarin onder meer pinpassen van [benadeelde 1] heeft gestolen;|Feit 2|op 12 oktober 2019 in Utrecht, samen met een ander, een geldbedrag van € 2.263,-|van [benadeelde 1] heeft gestolen door gebruik te maken van zijn pinpas en pincode;|Feit 3|op 14 oktober 2019 in Utrecht, samen met een ander, [benadeelde 2] heeft opgelicht;|en/of|op 14 oktober 2019 in Utrecht, samen met een ander, een pinpas en pincode van|[benadeelde 2] heeft gestolen;|Feit 4|op 14 oktober 2019 in Utrecht en/of Weesp, samen met een ander, een geldbedrag van in totaal € 2.594,50 van [benadeelde 2] heeft gestolen door gebruik te maken van haar pinpas en pincode;|Feit 5|op 17 oktober 2019 in Eindhoven, samen met een ander, [benadeelde 3] heeft opgelicht;|en/of|op 17 oktober 2019 in Eindhoven, samen met een ander, een pinpas en pincode van|[benadeelde 3] heeft gestolen;|Feit 6|op 17 oktober 2019 in Eindhoven en/of Heeze, samen met een ander, een geldbedrag van in totaal € 4.000,- van [benadeelde 3] heeft gestolen door gebruik te maken van zijn pinpas en pincode.|3|VOORVRAGEN|De dagvaarding is geldig, de rechtbank is bevoegd tot kennisneming van het ten laste gelegde, de officier van justitie is ontvankelijk in de vervolging van verdachte en er zijn geen redenen voor schorsing van de vervolging.|4|WAARDERING VAN HET BEWIJS|4.1|Het standpunt van de officier van justitie|De officier van justitie acht het ten laste gelegde wettig en overtuigend te bewijzen.|4.2|Het standpunt van de verdediging|De raadsman heeft integrale vrijspraak bepleit van de feiten 1, 2, 3, 4 en 5. Van feit 6 heeft de raadsman partiële vrijspraak bepleit. Het weggenomen bedrag van dit feit moet volgens de raadsman worden gematigd. Bewezen kan slechts worden dat verdachte het bedrag heeft weggenomen dat hij heeft gepind op het moment dat hij op de beelden is te zien.|4.3|Het oordeel van de rechtbank|Vrijspraak feiten 1 en 2|De rechtbank is van oordeel dat er onvoldoende wettig en overtuigend bewijs is dat verdachte zich schuldig heeft gemaakt aan het medeplegen van diefstal van de portemonnee en het geldbedrag van [benadeelde 1] , zoals ten laste gelegd onder 1 en 2. Van deze feiten zal de rechtbank verdachte dan ook integraal vrijspreken. De rechtbank overweegt daartoe het volgende.|Vastgesteld kan worden dat op 12 oktober 2019 de portemonnee met daarin onder meer pinpassen is gestolen van [benadeelde 1] . Ook kan worden vastgesteld dat met een gestolen pinpas geldbedragen zijn gestolen.|Een voor [benadeelde 1] onbekende man en vrouw zijn die dag bij hem aan de deur geweest. De man had aan [benadeelde 1] om een papiertje gevraagd om iets op te schrijven. Nadat [benadeelde 1] dit papiertje uit de woonkamer had gepakt, zag hij dat de man en de vrouw waren verdwenen. Ook zag hij op dat moment dat zijn portemonnee weg was. Deze lag daarvoor nog op een kastje in de gang.|Ongeveer een half uur later is bij een pinautomaat aan de Roelantdreef te Utrecht een geldbedrag van de rekening van [benadeelde 1] gepind met één van de pinpassen die in de gestolen portemonnee zaten. Korte tijd daarna is met dezelfde pinpas een geldbedrag gepind bij een pinautomaat aan de Lange Viestraat te Utrecht. Met een andere pinpas uit de gestolen portemonnee is in dezelfde tijdspanne geprobeerd geldbedragen te pinnen bij geldautomaten aan de Neude te Utrecht en kort daarna aan de Panweg te Zeist.|Niet vastgesteld kan worden dat verdachte de man was die in de woning van [benadeelde 1] is geweest, noch dat hij betrokken is geweest bij de pintransacties in die zin dat hij daaraan een wezenlijke bijdrage heeft geleverd.|Van alle genoemde pintransacties dan wel pogingen daartoe zijn beelden beschikbaar. Steeds is alleen een vrouw te zien, die door verbalisanten is herkend. Deze vrouw is inmiddels ook veroordeeld voor zowel de diefstal van de portemonnee als voor de diefstal van de geldbedragen van [benadeelde 1] door middel van een valse sleutel.|De rechtbank ziet in deze beelden geen bewijs voor betrokkenheid van verdachte bij de pintransacties. De officier van justitie heeft nog gewezen op foto’s, waarop een vrouw is te zien samen met een man en een kind, terwijl zij lopen in de buurt van de automaten waar is gepind. Van de man op deze foto’s zit echter geen herkenning in het dossier. Ook los daarvan kan op basis van deze foto’s niet worden vastgesteld dat de man op de foto’s betrokken is geweest bij de pintransacties met gestolen pinpassen.|Bij de bewezenverklaring die aan de veroordeling van de vrouw ten grondslag ligt, heeft de rechtbank ook telecomgegevens betrokken. De rechtbank heeft in het kader van die bewezenverklaring vastgesteld dat het telefoonnummer van de vrouw, [telefoonnummer] , een zendmast heeft aangestraald in de directe omgeving van de woning van [benadeelde 1] , ten tijde van de diefstal van de portemonnee uit die woning. Daarnaast heeft de rechtbank vastgesteld dat het telefoonnummer van de vrouw een zendmast heeft aangestraald in de directe omgeving van de pinautomaat aan de Panweg te Zeist, op het moment dat daar werd geprobeerd een geldbedrag te pinnen met één van de gestolen pinpassen van [benadeelde 1] .|De officier van justitie ziet in de telecomgegevens ook belastend bewijs voor verdachte. Volgens de officier van justitie heeft het telefoonnummer van de vrouw veel contact gemaakt met telefoonnummer [telefoonnummer] . Ook zou telefoonnummer [telefoonnummer] op 12 oktober 2019 dezelfde reisbeweging hebben gemaakt als het telefoonnummer van de vrouw. Op basis van de bevindingen in het dossier, koppelt de officier van justitie  telefoonnummer [telefoonnummer] aan verdachte.|De rechtbank ziet die koppeling niet. In de telecomgegevens ziet zij dus ook geen belastend bewijs voor betrokkenheid van verdachte bij de onder 1 en 2 ten laste gelegde feiten.|Verder heeft de officier van justitie als belastend bewijs aangemerkt dat op de beelden van de vrouw is te zien dat zij een pet draagt die op andere beelden door verdachte wordt gedragen. Ook in deze omstandigheid ziet de rechtbank geen bewijs voor betrokkenheid van verdachte bij de onder 1 en 2 ten laste gelegde feiten.|Ten slotte heeft de officier van justitie betrokken dat de modus operandi van de feiten 3, 4, 5 en 6 op essentiële punten overeenkomt met het onder 1 en 2 ten laste gelegde. Zoals hierna zal blijken zal de rechtbank verdachte van de feiten 3 en 5 vrijspreken. Voor zover al sprake is van essentiële overeenkomsten met de modus operandi van deze feiten, vormt deze modus operandi dus ook geen belastend bewijs voor de feiten 1 en 2. Verdachte zal dan ook integraal worden vrijgesproken van de feiten 1 en 2.|Vrijspraak feiten 3 en 5|De rechtbank is van oordeel dat er ook onvoldoende wettig en overtuigend bewijs is dat verdachte zich schuldig heeft gemaakt aan het medeplegen van diefstal van de pinpassen en pincodes van [benadeelde 2] en [benadeelde 3] en van de oplichting van deze personen, zoals ten laste gelegd onder 3 en 5. Van deze feiten zal de rechtbank verdachte dan ook integraal vrijspreken. De rechtbank overweegt daartoe het volgende.|Niet kan worden vastgesteld dat verdachte in de woningen van [benadeelde 2] en [benadeelde 3] is geweest. Het feit dat verdachte ongeveer een uur na het bezoek van de man en de vrouw aan [benadeelde 2] respectievelijk [benadeelde 3] de eerste pintransacties met de gestolen pinpassen heeft verricht, is onvoldoende om tot die conclusie te komen. Daarbij betrekt de rechtbank dat niet kan worden uitgesloten dat verdachte de pinpassen en pincodes op andere wijze heeft verkregen dan door zelf in de woningen van [benadeelde 2] respectievelijk van [benadeelde 3] te zijn geweest. Ook betrekt de rechtbank dat uit het onderzoek van de politie blijkt dat meerdere mannen in verband zijn gebracht met soortgelijke bloedprikpraktijken in de ten laste gelegde periode. Andere mannen kunnen de pinpassen en pincodes in de tussentijd aan verdachte hebben overhandigd.|Aanwijzingen bestaan weliswaar dat verdachte naast kennis van de pincodes ook kennis heeft gehad van de herkomst van de pinpassen. Uit de aangifte van feit 5 volgt bijvoorbeeld dat slachtoffer [benadeelde 3] in het tijdbestek dat de pintransacties met de gestolen pinpas zijn verricht, is gebeld door een persoon die zich voordeed als een medewerker van de politie. Deze persoon heeft ongeveer twintig minuten met verdachte gesproken aan de telefoon. Het lijkt erop dat verdachte is gebeld door een persoon, die wilde voorkomen dat het slachtoffer in die tijdspanne zijn pinpas kon blokkeren. Zo had verdachte de gelegenheid meerdere pintransacties met de gestolen pinpas uit te voeren. Dit duidt op afstemming tussen de beller en verdachte en dus ook op wetenschap bij verdachte van de feiten 3 en 5. Wetenschap alleen is echter onvoldoende om tot een bewezenverklaring van medeplegen bij deze feiten te kunnen komen, zodat verdachte van deze feiten zal worden vrijgesproken.|Bewezenverklaring feit 4|Bewijsmiddelen|De rechtbank gaat op grond van de wettige bewijsmiddelen van de volgende feiten en omstandigheden uit.|In het proces-verbaal van aangifte van [benadeelde 2] (proces-verbaalnummer 2019308048-1), staat - zakelijk weergegeven – het volgende:|Ik heb een rekeningaccount bij de ING bank met het rekeningnummer [rekeningnummer] . Op 14 oktober 2019 omstreeks 19:00 uur, werd er bij mijn woning op de [adres] te [woonplaats] aangebeld door een jongen en een meisje.|Ze zeiden dat ze kwamen om bloed af te nemen. Ik hoorde dat ze zeiden dat ik een euro moest betalen. Ik moest toen mijn pinpas op een grote telefoon leggen en mijn pincode op het scherm intikken. Daarna zijn ze allebei weggegaan. Ik heb mijn dochter gebeld en zij heeft via internetbankieren op mijn rekening gekeken. Zij zag toen dat er bedragen van mijn rekening waren gehaald. Ik zag dat het om 1.000 euro ging op de Euterpedreef in Utrecht en om 1.594,50 euro bij de Muntrollen te Weesp. Ik dacht dat ik mijn pinpas terug had gekregen, maar mijn pinpas is dus ook weggenomen.|In bankafschriften, die als bijlagen zijn gevoegd bij het proces-verbaal van aangifte (proces-verbaalnummer 2019308048-1), staat - zakelijk weergegeven - het volgende:|[benadeelde 2]|[rekeningnummer] .|14 oktober 2019: geldautomaat ING Euterpedreef Utrecht, 20.00 uur, afschrijving € 1.000.-;|14 oktober 2019: geldautomaat Rabobank Muntrollen Weesp, 20.41 uur, afschrijving € 1.594,50|.|In het proces-verbaal van omschrijving beelden van [A] (proces-verbaalnummer 2019308048), staat - zakelijk weergegeven - het volgende:|Op 14 oktober 2019 werd een bankpas weggenomen. Met deze gestolen bankpas is onder andere een bedrag van 1.000,00 euro gepind bij een ING pinautomaat aan de Euterpedreef te Utrecht. Deze pinautomaat is voorzien van beveiligingscamera's. Ik zag dat het ging om beelden van 14 oktober 2019 tussen 19:58 uur en 20:01 uur. Door mij werd het volgende bevonden:|19:59 uur, S1A941_1|:|De verdachte komt aan bij de geldautomaat en houdt zijn telefoon voor zijn gezicht. Hij|stopt de bankpas in de geldautomaat. De verdachte is een licht getinte man met een baard en een snor. Hij droeg een zonnebril en heeft een donkerkleurig gewatteerd jack aan met een daaronder uitkomend een donkerkleurige capuchon met een patroon van witte figuurtjes en witte koorden. Onder de capuchon is een pet met een wit voorvlak zichtbaar waar letters op|zichtbaar zijn.|In het proces-verbaal van bevindingen van [verbalisant 1] van 30 oktober 2019 staat - zakelijk weergegeven - het volgende|:|Op 30 oktober 2019 kreeg ik een mail van een collega met een filmpje erin. De collega vroeg: wie herkent deze persoon? Deze persoon zou op de Euterpedreef te Utrecht hebben gepind. Ik herkende op het filmpje naar alle waarschijnlijkheid de mij ambtshalve bekende persoon [verdachte] , geboren op [1996] te [geboorteplaats] , Italië. Op dit filmpje zie je een persoon met een mobiele telefoon voor zijn gezicht. Tevens zie je dat hij mogelijk een zwarte jas draagt met daarover een capuchon. Ik zie sterke kenmerken met bovenstaand persoon namelijk: Zijn neus, zijn lippen en de beharing rondom zijn gezicht. Ik heb bovenstaande persoon meerdere malen herkend in zaken en vandaar dat ik denk dat het hem is. De persoon is tevens bij mij bekend met de bijnaam “Jumbo”. De laatste keer dat ik hem heb gezien was op 15 mei 2019. Het filmpje heeft als kenmerk: 14/10/2019 mon 20:00:19 - 20:00:22 S1A941_1.|In het proces-verbaal van bevindingen van [verbalisant 2] van 30 oktober 2019 staat - zakelijk weergegeven - het volgende|:|Op vrijdag 25 oktober 2019, zag ik op de website: www.politie.nl, onder de subgroep:|gezochte personen, een politiebericht met als titel: ""Bloedprikbabbeltruc - Wie zijn deze nep|verpleegkundigen?"" Bij het genoemde persbericht waren een aantal foto’s gevoegd. Door mij werden de genoemde foto's bekeken, waarbij ik op één van de foto's (FOTO 1)|de navolgende persoon herkende: [verdachte] , geboren op [1996] te [geboorteplaats] , Italië. Deze foto zou behoren bij procesnummer PL2100-2019217504 (|de rechtbank begrijpt: zaak 6, feiten 5 en 6|).|Ik zag tevens dat er op dinsdag 29 oktober 2019 een televisie uitzending was van:|""Opsporing verzocht"", waarbij aandacht werd besteed aan bovengenoemd incident. Ik zag tevens dat er een video werd getoond van de daders en dat ook hierbij om een herkenning van de getoonde personen werd gevraagd. Ik heb een screenshot van deze video bij dit proces verbaal van bevindingen gevoegd (FOTO 2, met tijdstip 20:00:22 uur).|Ik zag dat er op foto 2 een persoon stond afgebeeld die een gelijkenis vertoonde met de eerder door mij herkende [verdachte] die op foto 1 staat afgebeeld.  De volgende gelijkenis tussen foto 1 en foto 2 viel mij op:|- Baseballpet met blauwe klep en witte bovenzijde, welke was voorzien van meerdere|tekens.|Ik herkende [verdachte] op basis van zijn opvallend dikke lippen, de typische vorm van zijn neus, waarvan het uiteinde bollend is.|In het verleden ben ik als wijkagent meerdere malen in contact gekomen met leden van de Utrechtse Roma familie [familie] . Tevens ben ik in het verleden meerder malen in contact gekomen met [verdachte] .|In het proces-verbaal van omschrijving beelden van verbalisant [A] (proces-verbaalnummer 2019308048), staat - zakelijk weergegeven - het volgende:|Op 14 oktober 2019 werd een bankpas weggenomen. Met deze gestolen bankpas is onder andere 1.594,50 euro gepind bij een muntgeldautomaat van de Rabobank aan de Prinses Irenelaan te Weesp.|Deze pinautomaat is voorzien van beveiligingscamera's. Ik zag dat het ging om beelden van 14 oktober 2019 tussen 20:39 uur en 20:43 uur. Door mij werd het volgende bevonden:|20:39 uur|:|De verdachten komen aan bij de geldautomaat. De vrouwelijke verdachte stopt de bankpas in de automaat. De mannelijke verdachte droeg een donkerkleurig gewatteerd jack met daaronder uitkomend een donkerkleurige capuchon met witte koorden.|De mannelijke verdachte zet een zonnebril op terwijl hij achter de vrouw blijft staan. De mannelijke verdachte komt dichter bij de vrouwelijke verdachte staan. De vrouwelijke verdachte doet de bankpas in de geldautomaat en voert handelingen uit die lijken op het intoetsen van een pincode.|De vrouwelijke verdachte haalt meerdere keren muntrollen uit het uitgifte vak en stopt deze in de tas die zij bij zich heeft.|De verdachte heeft ter terechtzitting - zakelijk weergegeven - het volgende verklaard|:|Het klopt dat ik ook wel ‘Jumbo’ wordt genoemd.|Bewijsoverweging|Gelet op de redengevende feiten en omstandigheden die in de bewijsmiddelen zijn vervat, acht de rechtbank wettig en overtuigend bewezen dat verdachte zich schuldig heeft gemaakt aan de diefstal van een geldbedrag van in totaal € 2.594,50 van [benadeelde 2] , op de wijze als onder 4 ten laste gelegd.|De pinpas, waarmee bij de pinautomaat aan de Euterpedreef te Utrecht en bij de muntrollen automaat te Weesp geldbedragen van de bankrekening van [benadeelde 2] zijn gepind, is weggenomen uit de woning van [benadeelde 2] . Dat de pinpas was weggenomen, ontdekte [benadeelde 2] kort nadat een man en een vrouw bij haar aan de deur waren geweest om bloed te prikken. Na het bloed prikken had ze een euro aan de man en de vrouw moeten betalen. Daarvoor had ze haar pinpas voor een scherm van een grote telefoon gehouden en haar pincode ingetikt op het scherm.|[benadeelde 2] heeft niemand toestemming gegeven haar pinpas en pincode vervolgens te gebruiken voor het pinnen van geldbedragen. Dat betekent dat de diefstal van de geldbedragen heeft plaatsgevonden met een valse sleutel.|Vastgesteld kan worden dat verdachte degene is geweest die de pintransactie met de gestolen pinpas heeft uitgevoerd aan de Euterpedreef te Utrecht. Verbalisant [verbalisant 1] heeft verdachte herkend op een filmpje dat beschikbaar is van deze pintransactie. De rechtbank acht deze herkenning betrouwbaar. De verbalisant heeft de verdachte immers al meerdere malen herkend in zaken. Ze kent ook zijn bijnaam, die ter terechtzitting door verdachte is bevestigd. Op 15 mei 2019 heeft zij verdachte bovendien daadwerkelijk ontmoet. Daarnaast kan de verbalisant benoemen op basis van welke specifieke gezichtskenmerken zij de verdachte herkent.|Daarbij komt dat verbalisant [verbalisant 2] verdachte heeft herkend op foto 2. Ook deze herkenning acht de rechtbank betrouwbaar, gelet op de eerdere contacten die verbalisant met verdachte heeft gehad. Bovendien kan ook verbalisant [verbalisant 2] specifieke gezichtskenmerken benoemen waaraan hij verdachte herkent.|De rechtbank gaat ervan uit dat foto 2 een screenshot is van het filmpje S1A941_1, waarop verdachte is herkend door verbalisant [verbalisant 1] . Foto 2 vormt grote gelijkenissen met de screenshot van 19:59:51 uur van dit filmpje. Op beide screenshots is een man te zien met een soortgelijke zonnebril op en een capuchon over het hoofd. Ook is op beide screenshots te zien dat de man een snor en een stoppelbaardje heeft. De houding van de man op beide screenshots is bovendien dezelfde. Hij houdt een telefoon voor een gedeelte van zijn gezicht. Ten slotte komt het tijdstip van beide screenshots nagenoeg overeen.|Voor de pintransactie met de gestolen pinpas bij de muntrollenautomaat in Weesp kan betrokkenheid van verdachte worden vastgesteld in de vorm van medeplegen. Van deze beelden bevindt zich weliswaar geen herkenning in het dossier, maar de rechtbank gaat ervan uit dat verdachte de man is die op de beelden van de pintransactie in Weesp is te zien. De pintransacties hebben kort na elkaar plaatsgevonden (binnen 41 minuten). De man op de beelden van de pintransactie in Weesp vertoont bovendien overeenkomsten met de man op de beelden van de pintransactie aan de Euterpedreef in Utrecht. Opvallend is met name het donkerkleurige gewatteerde jack met het witte koord aan de donkere capuchon van de man.|Uit het feit dat verdachte de pintransactie heeft uitgevoerd aan de Euterpedreef in Utrecht en de vrouw in Weesp, volgt dat sprake is van inwisselbare rollen. Ook volgt hieruit dat sprake is van een nauwe en bewuste samenwerking. De gestolen pinpas en de daarbij behorende pincode zijn tussen beiden overgedragen. De nauwe en bewuste samenwerking blijkt ook uit het feit dat de man bij de pintransactie in Weesp dicht bij de vrouw komt staan op het moment dat zij de pintransactie uitvoert.|Bewezenverklaring feit 6|Bewijsmiddelen|De rechtbank gaat op grond van de wettige bewijsmiddelen van de volgende feiten en omstandigheden uit.|Een proces-verbaal van aangifte van [benadeelde 3] (proces-verbaalnummer 2019217504-1), voor zover inhoudende, zakelijk weergegeven|:|Op 17 Oktober 2019 omstreeks 20:30 uur zat ik in de woonkamer van mijn woning aan de [adres] te [woonplaats] . Ik zag 2 personen voor mijn deur staan, een man en een vrouw. Ik heb de voordeur geopend. Ik hoorde dat er l euro gepind moest worden. Ik heb hierop mijn pinpas gepakt. Dit betreft een pinpas van mijn betaalrekening bij de ABN AMRO, rekeningnummer [rekeningnummer] .|De vrouw nam mijn pasje aan en hield dit op een apparaat, een soort kastje. Ik hoorde de vrouw vragen wat mijn pincode was, ik heb deze vervolgens gegeven aan de vrouw. Hierop gingen de vrouw en man weer weg. Ik merkte pas toen men weg was, dat de vrouw mijn pinpas niet had teruggegeven.|De volgende dag heeft mijn dochter voor mij de bank gebeld en informatie verkregen dat er gisterenavond met mijn pinpas 3 keer gepind was bij geldautomaten. Er was in totaal 4000 euro van mijn rekening gepind, onder meer:|17/10/2019 om 21:26: Winkelcentrum Woensel 120, 1000 euro (ABN Amro);|17/10/2019 om 21:27: Winkelcentrum Woensel 120, 2000 euro (ABN Amro).|In bankafschriften die als bijlagen is gevoegd bij het proces-verbaal van aangifte (proces-verbaalnummer 2019217504-1), staat - zakelijk weergegeven - het volgende:|[benadeelde 3]|Rekeningnummer [rekeningnummer] .|17 oktober 2019: geldautomaat winkelcentrum Woensel, 21:27 uur, afschrijving € 2.000,-;|17 oktober 2019: geldautomaat winkelcentrum Woensel, 21:26 uur, afschrijving € 1.000,-.|Een proces-verbaal van bevindingen van [verbalisant 3] (proces-verbaalnummer 2019217504-3), voor zover inhoudende, zakelijk weergegeven|:|In verband met een onderzoek betreffende het pinnen met gestolen pinpas, gepleegd op|donderdag 17 oktober 2019 omstreeks 21:25 uur bij een geldautomaat van de ABN AMRO te Winkelcentrum Woensel in Eindhoven, keek ik de bewakingsbeelden uit, betreffende dit strafbare feit.|Ik zag dat het beelden betrof van 17 oktober 2019 tussen 21:25 en 21:28 uur.|21:25:38 uur: Ik zag op het beeld een man en vrouw de geldautomaat naderen en de man begint handelingen te verrichten als zijnde het daadwerkelijk pinnen/gebruik maken van de geldautomaat. Ik zie dat de man geld uit automaat pakt en dit afgeeft aan de vrouw die naast hem staat. Ik zie dat de vrouw het geld in haar kleding stopt.|21.27.43|uur: Ik zie dat de man en vrouw elkaar een ‘box’ geven en hierbij glimlachen.|21:28:02 uur: Ik zie dat de man en vrouw weglopen van de geldautomaat.|Gedurende het tijdstip dat beide personen in beeld zijn en doende met handeling aan en bij de geldautomaat staat de vrouw naast/achter de man.|Als bijlagen werden bij dit proces-verbaal gevoegd afdrukken van screenshots met daarop hierboven omschreven personen toegevoegd:|- Foto 1 t/m 5: geldautomaat ABN Amro Winkel Centrum Woensel.|In het proces-verbaal van bevindingen van [verbalisant 1] van 27 oktober 2019 staat - zakelijk weergegeven - het volgende|:|Op 25 oktober 2019 kreeg ik een persbericht binnen over wie herkent de bloedprikbende. Hierbij waren een aantal foto’s bijgevoegd. Ik herkende op één van de foto’s voor de volle honderd procent de mij ambtshalve bekende persoon: [verdachte] , geboren op|[1996] te [geboorteplaats] , Italië. De foto waarvan ik hem heken had het kenmerk|17 oktober 2019 te 21:26:50 uur. Op deze foto zie bovengenoemd persoon staan me een blauwe jas voorzien van een bontkraag. Op de achterzijde zie ik een vrouw staan die vanaf de achterzijde over de schouders heen kijkt van de persoon. Ik herken deze persoon omdat ik hem veelvuldig in het verleden heb gezien en ook eerder een herkenning voor hem heb gemaakt. De persoon is tevens bij mij bekend onder de bijnaam “Jumbo”. De laatste keer dat ik hem heb gezien was op 15 mei 2019.|Foto met opdruk 17 oktober 2019, 21:26:50 uur.|De verdachte heeft ter terechtzitting - zakelijk weergegeven - het volgende verklaard|:|Het klopt dat ik de man ben op de beelden van de pintransactie van 17 oktober 2019 omstreeks 21:25 uur bij een geldautomaat van de ABN AMRO te Winkelcentrum Woensel in Eindhoven. Een meisje heeft mij gevraagd de pintransactie uit te voeren. Zij heeft mij de pinpas en pincode gegeven. Zij heeft mij niet gezegd dat het een gestolen pinpas was. Ik begrijp dat ik dit wel had kunnen weten.|Het klopt dat ik ook wel ‘Jumbo’ wordt genoemd.|Bewijsoverweging|Gelet op de redengevende feiten en omstandigheden die in de bewijsmiddelen zijn vervat, acht de rechtbank wettig en overtuigend bewezen dat verdachte zich schuldig heeft gemaakt aan de diefstal van een geldbedrag van in totaal € 3.000,- van [benadeelde 3] op de wijze als onder 6 ten laste gelegd.|De pinpas, waarmee bij de pinautomaat van Winkelcentrum Woensel te Eindhoven en bij de pinautomaat aan de Kapelstraat te Heeze geldbedragen van de bankrekening van [benadeelde 3] zijn gepind, is weggenomen uit de woning van [benadeelde 3] . Dat de pinpas was weggenomen, ontdekte [benadeelde 3] kort nadat een man en een vrouw bij hem aan de deur waren geweest om bloed te prikken. Na het bloed prikken had hij een euro aan de man en de vrouw moeten betalen. Daarvoor heeft hij zijn pinpas en pincode aan de vrouw gegeven. Voor de betaling heeft de vrouw zijn pinpas voor een kastje met een knop gehouden.|[benadeelde 3] heeft niemand toestemming gegeven zijn pinpas en pincode te gebruiken voor het pinnen van geldbedragen. Dat betekent dat de diefstal van de geldbedragen heeft plaatsgevonden met een valse sleutel.|Vastgesteld kan worden dat verdachte degene is geweest die de pintransacties met de gestolen pinpas heeft uitgevoerd bij de geldautomaat van Winkelcentrum Woensel te Eindhoven. Verdachte heeft dat ter terechtzitting bekend en de raadsman heeft op dit punt geen vrijspraak bepleit.|Ten tijde van deze twee pintransacties die, gelet op de bankafschriften binnen een minuut hebben plaatsgevonden, is sprake van een nauwe en bewuste samenwerking met een vrouw. De vrouw staat naast verdachte op het moment dat hij de pintransactie uitvoert en kijkt over zijn schouders mee. Direct na de pintransactie overhandigt verdachte het gepinde geld aan de vrouw. De ‘box’ die ze elkaar vervolgens glimlachend geven duidt erop dat er een plan was dat is geslaagd.|Uit de stukken blijkt dat met de gestolen pinpas van [benadeelde 3] op 17 oktober 2019 om 22:05 uur ook een pintransactie heeft plaatsgevonden in Heeze. Niet kan worden vastgesteld dat verdachte bij deze pintransactie betrokken is geweest, ook niet als medepleger. Op de beelden van deze pintransactie is te zien dat de pintransactie wordt uitgevoerd door een vrouw. Zij is hierbij weliswaar weer samen met een man, maar van deze man zit geen herkenning door verbalisanten in het dossier. In die zin kunnen deze beelden dus niet als belastend bewijs dienen voor betrokkenheid van verdachte bij deze pintransactie. De rechtbank ziet in de beelden wel ontlastend materiaal. Opvallend aan de beelden is namelijk dat de jas van de man afwijkt van de jas die verdachte kort daarvoor droeg ten tijde van de pintransactie in winkelcentrum Woensel. De bontkraag aan de capuchon van de jas ontbreekt. Daarnaast lijkt het postuur van de man die is te zien op de beelden van de pintransactie in Heeze anders te zijn. De enkele omstandigheid dat verdachte ongeveer een half uur eerder met dezelfde gestolen pinpas een pintransactie heeft uitgevoerd, is onvoldoende voor een bewezenverklaring van medeplegen van dit feit. Gelet hierop zal de rechtbank verdachte vrijspreken, voor zover de tenlastelegging ziet op de pintransactie in Heeze.|5|BEWEZENVERKLARING|De rechtbank acht wettig en overtuigend bewezen dat verdachte:|Feit 4|op tijdstippen op 14 oktober 2019 te Utrecht en Weesp, tezamen en in vereniging met een ander, geld (in totaal € 2.594,50), toebehorende aan [benadeelde 2] , heeft weggenomen|met het oogmerk om het zich wederrechtelijk toe te eigenen, terwijl verdachte en zijn mededader dat weg te nemen geld onder hun bereik hebben gebracht door middel van een valse sleutel, door onbevoegd gebruik te maken van een pinpas en van een bijbehorende|pincode, toebehorende aan voornoemde [benadeelde 2] ;|Feit 6|op tijdstippen op 17 oktober 2019 te Eindhoven, tezamen en in vereniging met een ander,|geld (in totaal € 3.000,-), toebehorende aan [benadeelde 3] , heeft weggenomen|met het oogmerk om het zich wederrechtelijk toe te eigenen, terwijl verdachte en zijn mededader dat weg te nemen geld onder hun bereik hebben gebracht door middel van een valse sleutel, door onbevoegd gebruik te maken van een pinpas en van een bijbehorende|pincode, toebehorende aan voornoemde [benadeelde 3] .|Voor zover in het bewezen verklaarde deel van de tenlastelegging taal- en/of schrijffouten voorkomen, zijn deze in de bewezenverklaring verbeterd. Verdachte is daardoor niet in de verdediging geschaad.|Hetgeen meer of anders is ten laste gelegd is niet bewezen. Verdachte wordt hiervan vrijgesproken.|6|STRAFBAARHEID VAN DE FEITEN|Er is geen omstandigheid aannemelijk geworden die de strafbaarheid van het bewezen verklaarde uitsluit, zodat dit strafbaar is.|Het bewezen verklaarde levert volgens de wet de volgende strafbare feiten op:|Feiten 4 en 6, telkens:|diefstal door twee of meer verenigde personen, waarbij de schuldige het weg te nemen goed onder zijn bereik heeft gebracht door middel van valse sleutels, meermalen gepleegd.|7|STRAFBAARHEID VAN VERDACHTE|Er is geen omstandigheid gebleken of aannemelijk geworden die de strafbaarheid van verdachte uitsluit. Verdachte is dan ook strafbaar.|8|OPLEGGING VAN STRAF|8.1|De vordering van de officier van justitie|De officier van justitie heeft gevorderd verdachte ter zake van het door de officier van justitie bewezen geachte te veroordelen tot een gevangenisstraf van 24 maanden, met aftrek van het voorarrest.|8.2|Het standpunt van de verdediging|De verdediging verzet zich tegen de oplegging van de door de officier van justitie gevorderde straf. Voor zover verdachte al een aandeel heeft gehad in deze strafzaak, bestaat dit aandeel uitsluitend uit één pintransactie. De verdediging verzoekt hiermee rekening te houden.|8.3|Het oordeel van de rechtbank|Inleidende opmerkingen met betrekking tot de strafoplegging|Bij de oplegging van een straf houdt de rechtbank rekening met de ernst van het bewezen geachte, de omstandigheden waaronder dit is begaan en de persoon van verdachte, zoals daarvan ter terechtzitting en uit de stukken is gebleken.|De ernst van het bewezenverklaarde en de omstandigheden waaronder dit is gepleegd|Verdachte heeft zich schuldig gemaakt aan de diefstal van een geldbedrag van ruim € 5.500,-door middel van een valse sleutel. Hij heeft de geldbedragen gepind met pinpassen die van diefstal afkomstig waren. Ook was hij niet bevoegd de pincodes te gebruiken die behoorden bij deze gestolen pinpassen.|Het gaat om gestolen pinpassen van twee hoogbejaarde slachtoffers. In beide gevallen heeft verdachte kort achter elkaar hoge bedragen gepind. Dat duidt erop dat verdachte uit was op zoveel mogelijk financieel gewin. Voor het financiële nadeel hiervan voor de slachtoffers heeft verdachte hierbij kennelijk geen oog gehad. Dat rekent de rechtbank verdachte aan.|Zoals eerder beschreven zijn er aanwijzingen dat sprake is geweest van afstemming tussen verdachte en degene die slachtoffer [benadeelde 3] (feit 6) in het tijdbestek dat de pintransacties heeft gebeld over zijn banksaldo. Deze afstemming duidt op een georganiseerd verband, wat de ernst van het feit onderstreept.|Persoonlijke omstandigheden van de verdachte|In de justitiële documentatie van verdachte van 25 november 2020 is te zien dat verdachte eerder onherroepelijk is veroordeeld voor een vermogensfeit. Dit was een winkeldiefstal, waarvoor verdachte een gedeeltelijk voorwaardelijke geldboete opgelegd heeft gekregen. De aard en omvang van deze straf laten zien dat de eerdere veroordeling ziet op een vermogensfeit van een minder zware orde dan de feiten waarvoor verdachte nu veroordeeld wordt. De strafverzwaring die van deze recidive uitgaat, is dan ook beperkt.|Recentelijk is verdachte door de rechtbank Rotterdam ook veroordeeld voor een zwaarder vermogensfeit, te weten een woningoverval bij een 97 jarige vrouw. Voor dit feit is aan verdachte een onvoorwaardelijke gevangenisstraf van 16 maanden opgelegd, maar deze veroordeling is nog niet onherroepelijk geworden. Op basis van deze veroordeling kan dus geen recidive worden aangenomen. In verband met deze veroordeling zal de rechtbank wel het bepaalde in artikel 63 van het Wetboek van Strafrecht toepassen.|Over de persoonlijke omstandigheden van verdachte is weinig bekend. Er is over verdachte geen advies uitgebracht door de reclassering. Dat betekent dat er ook geen andere persoonlijke omstandigheden zijn die de rechtbank zal betrekken bij de strafoplegging.|De straf|De rechtbank is tot een andere bewezenverklaring gekomen dan de officier van justitie. Van een aanzienlijk deel van de feiten die volgens de officier van justitie te bewijzen is, zal de rechtbank verdachte vrijspreken. Dat betekent dat de op te leggen straf ook aanzienlijk zal afwijken van de strafeis van de officier van justitie.|Voor de feiten die de rechtbank wel bewezen acht, kan echter nog steeds met geen andere straf worden volstaan dan met een straf die vrijheidsbeneming meebrengt. Zoals hiervoor uiteengezet, gaat het bij beide feiten om een ernstige vorm van diefstal. De oriëntatiepunten van het Landelijk Overleg Vakinhoud Strafrecht (LOVS) bieden voor een dergelijke vorm van diefstal geen uitgangspunten. De rechtbank heeft daarom gekeken naar straffen die in soortgelijke zaken zijn opgelegd. Op basis daarvan acht de rechtbank voor elk van de diefstallen een onvoorwaardelijke gevangenisstraf van twee maanden passend.|Conclusie|Het voorgaande leidt ertoe dat de rechtbank aan verdachte een onvoorwaardelijke gevangenisstraf zal opleggen voor de duur van 120 dagen, met aftrek van de tijd die verdachte in verzekering en voorlopige hechtenis heeft doorgebracht.|9|VORDERING TENUITVOERLEGGING|Verdachte is op 4 februari 2019 onder parketnummer 16/157661-18 door de politierechter veroordeeld voor diefstal door twee of meer verenigde personen tot een geldboete van € 400,-, waarvan € 100,- voorwaardelijk met een proeftijd van twee jaren en daaraan gekoppeld de algemene voorwaarde dat verdachte zich voor het einde van de proeftijd niet schuldig maakt aan een strafbaar feit.|9.1|Het standpunt van de officier van justitie|De officier van justitie heeft gevorderd dat de rechtbank de vordering tenuitvoerlegging van  deze voorwaardelijke geldboete zal toewijzen.|9.2|Het standpunt van de verdediging|In het geval de rechtbank tot een bewezenverklaring komt, heeft de verdediging zich niet tegen toewijzing van de vordering verzet.|9.3|Het oordeel van de rechtbank|Gebleken is dat verdachte zich na de veroordeling door de politierechter van 4 februari 2019 binnen de proeftijd opnieuw aan een (soortgelijk) strafbaar feit heeft schuldig gemaakt, zoals naar voren komt uit de verdere inhoud van dit vonnis. Om die reden zal de rechtbank gelasten dat de voorwaardelijk opgelegde geldboete van € 100,- alsnog ten uitvoer wordt gelegd.|10|TOEPASSELIJKE WETTELIJKE VOORSCHRIFTEN|De beslissing berust op de artikelen 47, 57, 63 en 311 van het Wetboek van Strafrecht, zoals de artikelen luidden ten tijde van het bewezen verklaarde.|11|BESLISSING|De rechtbank:|Vrijspraak|- verklaart het onder 1, 2, 3 en 5 ten laste gelegde niet bewezen en spreekt verdachte daarvan vrij;|Bewezenverklaring|- verklaart het onder 4 en 6 ten laste gelegde bewezen zoals hiervoor in rubriek 5 is vermeld;|- verklaart het meer of anders ten laste gelegde niet bewezen en spreekt verdachte daarvan vrij;|Strafbaarheid|- verklaart het onder 4 en 6 bewezen verklaarde strafbaar en kwalificeert dit zoals hiervoor in rubriek 6 is vermeld;|- verklaart verdachte strafbaar;|Oplegging straf|- veroordeelt verdachte tot een gevangenisstraf van 120 dagen;|- bepaalt dat de tijd, door verdachte vóór de tenuitvoerlegging van deze uitspraak in verzekering en voorlopige hechtenis doorgebracht, bij de tenuitvoerlegging van de gevangenisstraf in mindering zal worden gebracht;|Vordering tenuitvoerlegging met parketnummer 16/157661-18|- wijst de vordering toe;|- gelast de tenuitvoerlegging van de door de politierechter in de rechtbank Midden-Nederland bij vonnis van 4 februari 2019 opgelegde voorwaardelijke geldboete van € 100,-, bij gebreke van betaling en verhaal te vervangen door hechtenis voor de duur van twee dagen.|Dit vonnis is gewezen door mr. L.M.G. de Weerd, voorzitter, mrs. C.S.K. Fung Fen Chung en S.B. Smit-Colenbrander, rechters, in tegenwoordigheid van mr. C.W.M. Raedts, griffier, en is uitgesproken op de openbare terechtzitting van 2 februari 2021.|Bijlage: de tenlastelegging|Aan verdachte wordt ten laste gelegd dat:|1|ZAAK 1|hij op of omstreeks 12 oktober 2019 te Utrecht, althans in Nederland,|tezamen en in vereniging met een of meer anderen, althans alleen,|een portemonnee, geld (in totaal ongeveer €60) en/of een of meerdere pinpassen,|in elk geval enig goed, dat geheel of ten dele aan een ander dan aan verdachte|en/of zijn mededader(s) toebehoorde, te weten aan [benadeelde 1] ,|heeft weggenomen|met het oogmerk om het zich wederrechtelijk toe te eigenen;|( art 310 Wetboek van Strafrecht, art 311 lid 1 ahf/sub 4 Wetboek van Strafrecht )|2|ZAAK 1|hij op een of meer tijdstippen op of omstreeks 12 oktober 2019 te Utrecht, althans|in Nederland,|tezamen en in vereniging met een of meer anderen, althans alleen,|(telkens) geld (in totaal €2.263,-), in elk geval enig goed, dat geheel of ten dele aan|een ander dan aan verdachte en/of zijn mededader(s) toebehoorde, te weten aan|[benadeelde 1] ,|heeft weggenomen|met het oogmerk om het zich wederrechtelijk toe te eigenen,|terwijl verdachte en/of haar mededader(s) dat weg te nemen goed onder|zijn/haar/hun bereik heeft/hebben gebracht door middel van een valse sleutel,|door (onbevoegd) gebruik te maken van een pinpas en/of van een bijbehorende|pincode, toebehorende aan voornoemde [benadeelde 1] ;|( art 310 Wetboek van Strafrecht, art 311 lid 1 ahf/sub 4 Wetboek van Strafrecht,|art 311 lid 1 ahf/sub 5 Wetboek van Strafrecht )|3|ZAAK 2|hij op of omstreeks 14 oktober 2019 te Utrecht, althans in Nederland,|tezamen en in vereniging met een of meer anderen, althans alleen,|met het oogmerk om zich en/of een ander wederrechtelijk te bevoordelen|door het aannemen van een valse naam en/of van een valse hoedanigheid en/of|door listige kunstgrepen en/of door een samenweefsel van verdichtsels,|[benadeelde 2] heeft bewogen tot de afgifte van enig goed en/of het ter beschikking|stellen van gegevens, te weten een pinpas en/of pincode, door|- zich voor te doen als medewerkers van het Antonius Ziekenhuis, althans een|(zorg)instelling/bedrijf en/of|- tegen die [benadeelde 2] te zeggen dat zij kwamen om bloed af te nemen en/of|- die [benadeelde 2] bewegingsoefeningen te laten doen en/of|- ( met een apparaat) te prikken in de vinger van die [benadeelde 2] en/of|- tegen die [benadeelde 2] te zeggen dat hij te weinig bloed had en/of|- tegen die die [benadeelde 2] te zeggen dat hij een euro, althans een geldbedrag moest|pinnen en/of|- een telefoon en/of een pinapparaat, althans een op een pinapparaat gelijkend|voorwerp, te tonen waarop die [benadeelde 2] zijn pinpas moest leggen en/of pincode|moest intoetsen;|en/of|hij op of omstreeks 14 oktober 2019 te Utrecht, althans in Nederland,Pagina 3|Parketnummer 16-237716-20|Naam [verdachte] .|tezamen en in vereniging met een of meer anderen, althans alleen,|een pinpas en/of bijbehorende pincode, in elk geval enig goed, dat geheel of ten|dele aan een ander dan aan verdachte en/of haar mededader(s) toebehoorde, te|weten aan [benadeelde 2] ,|heeft weggenomen|met het oogmerk om het zich wederrechtelijk toe te eigenen;|( art 326 lid 1 Wetboek van Strafrecht, art 47 lid 1 ahf/sub 1 Wetboek van|Strafrecht )|4|ZAAK 2|hij op een of meer tijdstippen op of omstreeks 14 oktober 2019 te Utrecht en/of|Weesp, althans in Nederland,|tezamen en in vereniging met een of meer anderen, althans alleen,|(telkens) geld (in totaal €2.594,50), in elk geval enig goed, dat geheel of ten dele|aan een ander dan aan verdachte en/of zijn mededader(s) toebehoorde, te weten|aan [benadeelde 2] ,|heeft weggenomen|met het oogmerk om het zich wederrechtelijk toe te eigenen,|terwijl verdachte en/of haar mededader(s) dat weg te nemen goed onder|zijn/haar/hun bereik heeft/hebben gebracht door middel van een valse sleutel,|door (onbevoegd) gebruik te maken van een pinpas en/of van een bijbehorende|pincode, toebehorende aan voornoemde [benadeelde 2] ;|( art 310 Wetboek van Strafrecht, art 311 lid 1 ahf/sub 4 Wetboek van Strafrecht,|art 311 lid 1 ahf/sub 5 Wetboek van Strafrecht )|5|ZAAK 6|hij op of omstreeks 17 oktober 2019 te Eindhoven, althans in Nederland,|tezamen en in vereniging met een of meer anderen, althans alleen,|met het oogmerk om zich en/of een ander wederrechtelijk te bevoordelen|door het aannemen van een valse naam en/of van een valse hoedanigheid en/of|door listige kunstgrepen en/of door een samenweefsel van verdichtsels,|[benadeelde 3] heeft bewogen tot de afgifte van enig goed en/of het ter|beschikking stellen van gegevens, te weten een pinpas en/of pincode, door|- zich voor te doen als een medewerker van een (zorg)instelling/bedrijf en/of|- tegen die [benadeelde 3] te zeggen dat zij kwamen voor de heersende griep-|epidemie en/of griepprik en/of|- te prikken in de vinger van die [benadeelde 3] , althans te doen alsof er in de vinger|van de [benadeelde 3] werd geprikt en/of|- tegen die [benadeelde 3] te zeggen dat hij een bloedwaarde van 2, althans een te|lage bloedwaarde had en/of dat hij daarom pillen moest bestellen en/of|- tegen die die [benadeelde 3] te zeggen dat hij (voor voornoemde pillen) direct|moest pinnen en/of|- een pinapparaat, althans een op een pinapparaat gelijkend voorwerp, te tonen|en/of|hij op of omstreeks 17 oktober 2019 te Eindhoven, althans in Nederland,|tezamen en in vereniging met een of meer anderen, althans alleen,|een pinpas, in elk geval enig goed, dat geheel of ten dele aan een ander dan aan|verdachte en/of zijn mededader(s) toebehoorde, te weten aan [benadeelde 3] ,|heeft weggenomen|met het oogmerk om het zich wederrechtelijk toe te eigenen;|( art 326 lid 1 Wetboek van Strafrecht, art 47 lid 1 ahf/sub 1 Wetboek van|Strafrecht )|6|ZAAK 6|zij op een of meer tijdstippen op of omstreeks 17 oktober 2019 te Eindhoven en/of|Heeze, althans in Nederland,|tezamen en in vereniging met een of meer anderen, althans alleen,|(telkens) geld (in totaal €4000,-), in elk geval enig goed, dat geheel of ten dele aan|een ander dan aan verdachte en/of haar mededader(s) toebehoorde, te weten aan|[benadeelde 3] ,|heeft weggenomen|met het oogmerk om het zich wederrechtelijk toe te eigenen,|terwijl verdachte en/of zijn mededader(s) dat weg te nemen goed onder|zijn/haar/hun bereik heeft/hebben gebracht door middel van een valse sleutel,|door (onbevoegd) gebruik te maken van een pinpas en/of van een bijbehorende|pincode, toebehorende aan voornoemde [benadeelde 3] ,|( art 310 Wetboek van Strafrecht, art 311 lid 1 ahf/sub 4 Wetboek van Strafrecht,|art 311 lid 1 ahf/sub 5 Wetboek van Strafrecht )|ECLI:NL:RBMNE:2020:2777|Wanneer hierna wordt verwezen naar paginanummers betreft dit pagina’s van op ambtseed of ambtsbelofte|opgemaakte processen-verbaal. Deze processen-verbaal zijn als bijlagen opgenomen bij het in de wettelijke|vorm opgemaakte processen-verbaal van|- 16 januari 2020, genummerd PL2100-2020011312 Z, opgemaakt door de politie Oost-Brabant, district Eindhoven, doorgenummerd pagina 1 tot en met 129 (dossier bloedprikken Eindhoven);|- 24 maart 2020, genummerd PL0900-2019342226 Z, opgemaakt door de politie Midden-Nederland, doorgenummerd pagina 1 tot en met 495 (einddossier bloedprikken).|Tenzij anders vermeld, zijn dit processen-verbaal in de wettelijke vorm opgemaakt door daartoe bevoegde|opsporingsambtenaren.|Pagina 365 einddossier bloedprikken.|Pagina 366 einddossier bloedprikken.|Een geschrift, te weten een bankafschrift van de ING bank, pagina 369 einddossier bloedprikken.|Een geschrift, te weten een bankafschrift van de ING bank, pagina 370 einddossier bloedprikken.|Pagina 373 einddossier bloedprikken.|Pagina 375 einddossier bloedprikken.|Pagina 377 einddossier bloedprikken.|Pagina 377 einddossier bloedprikken.|Pagina 376 einddossier bloedprikken.|Pagina 378 einddossier bloedprikken.|Pagina 381 einddossier bloedprikken.|Pagina 382 einddossier bloedprikken.|Pagina 383 einddossier bloedprikken.|De verklaring van verdachte ter terechtzitting van 19 januari 2021.|Pagina 22 dossier bloedprikken Eindhoven.|Pagina 23 dossier bloedprikken Eindhoven.|Een geschrift, te weten een bankafschrift van de ABN AMRO bank, pagina 25 dossier bloedprikken Eindhoven.|Pagina 31 dossier bloedprikken Eindhoven.|Pagina 33 e.v. dossier bloedprikken Eindhoven.|Pagina 38 e.v. dossier bloedprikken Eindhoven.|Pagina 39 dossier bloedprikken Eindhoven.|De verklaring van verdachte ter terechtzitting van 19 januari 2021."
ECLI:NL:GHSGR:2010:BM5898,none,Uitspraak,200.032.274/01,Civiel recht; Personen- en familierecht,Gerechtshof 's-Gravenhage,2010-04-14 00:00:00,none,Hoger beroep,none,none,Raad voor de Rechtspraak,2013-04-05 00:00:00,2013-04-05 06:27:23,Gezag berust alleen bij moeder. Vader verzoekt gezag alleen te mogen uitoefenen. Verzoek afgewezen; moeder en vader worden samen met het gezag belast.,"GERECHTSHOF ’s-GRAVENHAGE|Familiesector|Uitspraak 		: 14 april 2010|Zaaknummer		: 200.032.274.01|Rekestnr. rechtbank	: F1 RK 07-3007|[appellant],|wonende te [woonplaats],|verzoeker in hoger beroep,|hierna te noemen: de vader,|advocaat mr. C.W.F. Jansen te Rotterdam,|tegen|[belanghebbende],|wonende te [woonplaats],|verweerster in hoger beroep,|hierna te noemen: de moeder,|advocaat mr. J.J. van Santbrink te Rotterdam.|Als belanghebbende is aangemerkt:|de Stichting Bureau Jeugdzorg Stadsregio Rotterdam,|kantoor houdende te Rotterdam,|hierna te noemen: Jeugdzorg.|In zijn hoedanigheid als beschreven in artikel 810 Wetboek van Burgerlijke Rechtsvordering is in de procedure gekend:|de raad voor de kinderbescherming,|locatie Rotterdam,|hierna te noemen: de raad.|PROCESVERLOOP IN HOGER BEROEP|De vader is op 28 april 2009 in hoger beroep gekomen van een beschikking van 6 februari 2009 van de rechtbank Rotterdam.|De moeder heeft op 19 augustus 2009 een verweerschrift ingediend.|Van de zijde van de vader zijn bij het hof op 17 juni 2009 aanvullende stukken ingekomen.|Van de zijde van de raad is door het hof op 29 juli 2009 de raadsrapportage van 17 december 2008 ontvangen.|Op 17 maart 2010 is de zaak mondeling behandeld. Verschenen zijn: de vader, bijgestaan door mr. M.Y. van der Bijl, waarnemer van mr. C.W.F. Jansen en de moeder, bijgestaan door haar advocaat. Namens de raad is verschenen de heer J. Kuhn en namens Jeugdzorg mevrouw J.M. van der Vlist. Alle aanwezigen hebben het woord gevoerd.|HET PROCESVERLOOP IN EERSTE AANLEG EN VASTSTAANDE FEITEN|Voor het procesverloop en de beslissing in eerste aanleg verwijst het hof naar de bestreden beschikking.|Bij die beschikking is – uitvoerbaar bij voorraad – de vader mede belast met het ouderlijk gezag over de na te noemen minderjarigen en is bepaald dat de gewone verblijfplaats van de na te noemen minderjarigen bij de vader zal zijn.|Het hof gaat uit van de door de rechtbank vastgestelde feiten, voor zover daar in hoger beroep geen grief tegen is gericht.|BEOORDELING VAN HET HOGER BEROEP|1. In geschil is het gezag ten aanzien van de minderjarige:|-	[naam en achternaam], geboren [geboortedag] 2000 te [geboorteplaats];|-	[naam en achternaam], geboren [geboortedag] 2004 te [geboorteplaats] (hierna: de minderjarigen).|2. De vader verzoekt, uitvoerbaar bij voorraad, de bestreden beschikking te vernietigen en, opnieuw rechtdoende, te bepalen dat de vader alleen het gezag zal uitoefenen over de minderjarigen.|3. De moeder bestrijdt zijn beroep en verzoekt de bestreden beschikking te bekrachtigen en de verzoeken van de vader af te wijzen en te bepalen dat het gezag bij haar blijft berusten.|4. De vader stelt dat hij dient te worden belast met het eenhoofdig gezag over de minderjarigen, nu de minderjarigen klem en verloren dreigen te raken tussen beide ouders. Tussen de ouders is sprake van een non-communicatie en een bittere strijd, die door de moeder en haar huidige partner wordt gevoerd. Dit leidt ertoe dat de ouders niet in staat zijn uitvoering te geven aan het gezamenlijke gezag. De ondertoezichtstelling heeft niet tot een verbetering geleid, nu de moeder de afspraken rondom de ondertoezichtstelling niet nakomt. Ook negeert de moeder een door de rechter opgelegd contact- en straatverbod, waardoor de vader en de minderjarigen nog steeds door de moeder en haar partner worden lastig gevallen. De minderjarigen hebben hieronder te lijden op grond waarvan de vader met het eenhoofdig gezag dient te worden belast. Uiteraard, zo stelt de vader, zal hij de moeder wel toestaan contact met de minderjarigen te hebben.|5. De moeder stelt dat het van belang is dat zij naast de vader met het gezag blijft belast. Er is nog geen omgangsregeling tussen haar en de minderjarigen tot stand gekomen, maar zij wil dit erg graag en verwacht, dat wanneer de omgang er eenmaal is, dit ertoe zal leiden dat zij weer een grote rol zal gaan spelen in het leven van de minderjarigen, waardoor het nu te voorbarig is een wijziging in het gezag aan te brengen. Bovendien is het in het belang van de minderjarigen wanneer de verbinding tussen hen en de moeder blijft bestaan, aangezien niet vaststaat dat de vader voldoende ouderlijke capaciteiten heeft om hem als alleenstaande ouder de minderjarigen toe te vertrouwen. De moeder erkent dat de communicatie tussen de ouders op dit moment moeizaam verloopt, zij wil deze wel verbeteren, al is op dit moment onduidelijk hoe dit dient te gebeuren.|6. Jeugdzorg stelt dat zij met beide ouders gesprekken heeft gevoerd en heeft geprobeerd een omgangsregeling tussen de moeder en de minderjarigen te bewerkstelligen, maar dat dit tot op heden niet is gelukt. De samenwerking met de vader verloopt goed en voor wat betreft de opvoeding doet de vader het goed. De moeder heeft tijdens haar zwangerschap van haar jongste kind aangegeven de situatie niet meer aan te kunnen en geen contact meer te willen met de vader en de minderjarigen. Nadien is er geen contact meer geweest tussen Jeugdzorg en de moeder. Ten aanzien van de minderjarigen stelt Jeugdzorg, dat zij te lijden hebben onder de situatie en dat met name de onverwachte confrontatie tussen de moeder en de minderjarigen een aantal maanden geleden in negatieve zin een sterke invloed heeft gehad op de minderjarigen.|7. De raad stelt dat wanneer beide ouders niet met elkaar communiceren en er geen contact is tussen de moeder en de minderjarigen, de uitoefening van het gezamenlijk gezag moeilijk uitvoerbaar zal zijn en derhalve tot problemen zal leiden.|8. Het hof overweegt als volgt. De tot het gezag bevoegde vader van het kind, die nimmer het gezag gezamenlijk met de moeder heeft uitgeoefend, kan de rechtbank verzoeken hem alleen met het gezag over het kind te belasten. Wanneer de andere ouder het gezag over het kind uitoefent, wordt het verzoek van de vader om alleen met het gezag te worden belast slechts ingewilligd, indien de rechtbank dit in het belang van het kind wenselijk oordeelt. In eerste aanleg heeft de vader, die het gezag tot dat moment niet uitoefende, verzocht hem alleen met het gezag te belasten. De moeder heeft zich daartegen verzet en de rechtbank verzocht zijn verzoek af te wijzen en te bepalen dat het gezag alleen bij haar blijft berusten. De raad adviseerde de vader samen met de moeder met het gezag te belasten. De rechtbank heeft geoordeeld dat niet is gebleken van omstandigheden die aan de uitoefening van het gezamenlijk ouderlijk gezag in de weg staan. In het hoger beroep verzoekt de vader opnieuw hem alleen met het gezag te belasten. De moeder stelt zich in het hoger beroep op het standpunt dat de rechtbank een juiste beslissing heeft genomen en dat het gezag dient te blijven zoals het nu is: gezamenlijk. Het hof stelt vast dat de vrouw in de procedure haar aanvankelijk ingenomen standpunt dat bij haar het gezag alleen diende te blijven heeft verlaten en dat haar verzoek er thans toe strekt dat de ouders gezamenlijk met het gezag belast zullen blijven. Nu de vader met dit verzoek niet instemt, wordt het verzoek van de moeder slechts afgewezen indien er een onaanvaardbaar risico is, dat het kind klem of verloren raakt tussen de ouders en niet te verwachten is dat hierin binnen afzienbare tijd voldoende verbetering in komt of wanneer afwijzing van het gezamenlijk gezag anderszins in het belang van het kind noodzakelijk is. Ter aanvulling hierop benadrukt het hof dat het ontbreken van een goede communicatie tussen de ouders niet zonder meer met zich brengt dat het ouderlijk gezag aan slechts één van de ouders moet worden toegekend.|9. Naar aanleiding van de door partijen overgelegde stukken alsmede het verhandelde ter zitting is, naar het oordeel van het hof, niet komen vast te staan dat zich thans een situatie voordoet waarbij de minderjarigen door de uitoefening van het gezamenlijk gezag klem of verloren zullen raken tussen beide ouders. Uit hetgeen door partijen gesteld is, blijkt weliswaar dat sprake is van ernstige communicatieproblemen tussen beide ouders en dat deze problemen een negatieve weerslag hebben op de minderjarigen, maar deze problemen vloeien niet voort uit genomen of te nemen gezagsbeslissingen. Immers ter zitting is tussen partijen onbestreden komen vast te staan dat de verstoorde communicatie tussen de ouders er niet toe leidt dat door het gezamenlijke gezag geen uitvoering kan worden verleend aan bepaalde opvoedkundige beslispunten. Na de scheiding van partijen is tussen partijen namelijk een situatie ontstaan waarbij de vader in beginsel alle gezagsbeslissingen neemt. De moeder gaat hiermee akkoord en belemmert de vader niet in zijn gezagsuitoefening, hetgeen ook niet door de vader wordt gesteld. Het aanbrengen van een wijziging in het gezag zal derhalve geen verbetering in de situatie van de minderjarigen brengen, nu de problemen tussen de beide ouders niet zullen veranderen door de vader met het eenhoofdig gezag te belasten.|10. In aanvulling op de voorgaande rechtsoverweging stelt het hof vast dat de minderjarigen op 6 februari 2009 onder toezicht zijn gesteld, welke ondertoezichtstelling op 22 januari 2010 is verlengd tot 6 februari 2011. In het kader van deze ondertoezichtstelling wordt door Jeugdzorg getracht het contact tussen de moeder en de minderjarigen te herstellen. Hoewel Jeugdzorg hier tot op heden niet in is geslaagd, is thans nog niet gebleken van een onomkeerbare situatie. Hierdoor is het toewijzen van het eenhoofdig gezag aan de vader prematuur, zodat ook op deze grond het verzoek van de vader dient te worden afgewezen.|11. Het vorenoverwogene brengt met zich dat de bestreden beschikking dient te worden bekrachtigd en dat het hof zal beslissen als volgt.|BESLISSING OP HET HOGER BEROEP|Het hof:|bekrachtigt de bestreden beschikking voor zover aan het oordeel van het hof onderworpen;|wijst het in hoger beroep meer of anders verzochte af.|Deze beschikking is gegeven door mrs. Kamminga, Van Leuven en Van der Kuijl, bijgestaan door mr. Braat als griffier, en uitgesproken ter openbare terechtzitting van 14 april 2010."
ECLI:NL:RBLEE:2008:BC2358,none,Uitspraak,AWB06/1627,Bestuursrecht; Belastingrecht,Rechtbank Leeuwarden,2008-01-14 00:00:00,none,Eerste aanleg - meervoudig,none,none,Raad voor de Rechtspraak,2013-04-05 00:00:00,2018-06-29 10:17:50,Maximum stakingslijfrenteaftrek. Samenloop met oudedagsreserve en invoeringswet IB 2001. Na onvolledige reactie van verweerder op een verzoek om een standpunt over de maximale stakingslijfrenteaftrek betaalt eiser een aanvullende lijfrentepremie. Opgewekt  vertrouwen.,"RECHTBANK LEEUWARDEN|Sector bestuursrecht, belastingkamer|Procedurenummer: AWB06/1627|Uitspraakdatum: 14 januari 2008|Uitspraak als bedoeld in afdeling 8.2.6 van de Algemene wet bestuursrecht (Awb) in het geding tussen|[eiser], wonende te [woonplaats], eiser,|en|de inspecteur van de Belastingdienst/Noord/kantoor Leeuwarden, verweerder.|Procesverloop|1.1	Verweerder heeft aan eiser voor het jaar 2002 een aanslag (aanslagnummer [nummer].H26) inkomstenbelasting en premie volksverzekeringen opgelegd, berekend naar een belastbaar inkomen uit werk en woning van € 1.041.669 en een belastbaar inkomen uit sparen en beleggen van € 58.308.|1.2	Verweerder heeft bij uitspraak op bezwaar van 31 mei 2006 het belastbaar inkomen uit werk en woning verminderd tot op € 1.012.513 en de aanslag dienovereenkomstig verminderd.|1.3	Eiser heeft daartegen per fax, ontvangen bij de rechtbank op 5 juli 2006, beroep ingesteld.|1.4	Verweerder heeft de op de zaak betrekking hebbende stukken overgelegd en een verweerschrift ingediend.|1.5	Het onderzoek ter zitting heeft plaatsgevonden op 3 oktober 2007 te Leeuwarden.|Eiser is daar in persoon verschenen, bijgestaan door zijn gemachtigde de heer J.C. de Bakker. Namens verweerder is verschenen de heer B. Droogsma, bijgestaan door mr. J.J. van der Meulen.|Motivering|Feiten|Op grond van de stukken van het geding en het verhandelde ter zitting staat het volgende vast:|2.1	Eiser is geboren op [datum] 1948.|2.2	Eiser heeft tot 1 november 2002 onder meer een veehouderij gedreven. De winst werd bepaald over een gebroken boekjaar dat liep van 12 mei tot 12 mei. De veehouderij is in het boekjaar 2000/2001 gedeeltelijk gestaakt door duurzame inkrimping. Per 1 november 2002 is de veehouderij geheel gestaakt.|2.3	Op 6 november 2002 betaalt eiser een bedrag van € 186.668 aan een verzekeringsmaatschappij als premie voor een direct ingaande lijfrente.|2.4	Op verzoek van verweerder dient eiser op 6 april 2003 een -ongespecificeerde- schatting in van het belastbare inkomen uit werk en woning over 2002 van € 1.000.000. Gelijktijdig dient eiser een aanvulling in op de aangifte inkomstenbelasting en premie volksverzekeringen 2001 met het volgende verzoek:|Op de balans per 12 mei 2001 staat een bedrag vermeld van € 88.693 aan stand Fiscale Oudedagsreserve. Belastingplichtige wil deze stand Oudedagsreserve afboeken en verrekenen met een storting, die gedaan is bij een verzekeringsmaatschappij van in totaal € 186.668 d.d. 6 november 2002. Van deze storting is dan een bedrag van € 88.693 bestemd voor het belastingjaar 2001 en de rest voor een bedrag van € 97.975 voor het jaar 2002. Belastingplichtige wil voor het jaar 2002 alsnog het maximumbedrag aan stamrechtvrijstelling i.v.m. bedrijfsbeëindiging toepassen. Wij verzoeken u een bevestiging te sturen van de aanvulling aangifte 2001 en de maximumaftrekmogelijkheid jaar 2002.|2.5	In zijn brief van 16 april 2003 neemt verweerder onder verwijzing naar artikel 3.130, lid 2, van de Wet inkomstenbelasting 2001 (de Wet) het standpunt in dat de door eiser op 6 november 2002 betaalde premie in 2001 niet voor aftrek in aanmerking kan komen, omdat de premiebetaling niet binnen zes maanden na afloop van het kalenderjaar heeft plaatsgevonden. Verweerder besluit deze brief als volgt:|Het maximale aftrekbare bedrag voor lijfrentepremie bij staking (artikel 3.129 lid 1) blijft voor het jaar 2002 € 186.668. Blijkens artikel 3.129 lid 3b, wordt dit bedrag verminderd met o.a. de stand van de oudedagsreserve aan het begin van het kalenderjaar ad € 88.693.|Samenvattend:|2001: geen aftrek mogelijk|2002: max. aftrek € 186.668 waaronder begrepen is € 88.693 afname stand oudedagsreserve.|De (nadere) voorlopige aanslagen 2001 en 2002 worden overeenkomstig bovenstaande opgelegd.|2.6	Nadat eiser in zijn fax van 17 april 2003, onder bijsluiting van een kopie van pagina 115 van Elsevier Belastingalmanak, heeft gewezen op de voor de belastingjaren 2001 en 2002 tijdelijk geldende termijn van een jaar voor storting en terugwenteling van een lijfrentepremie, reageert verweerder op 22 april 2003 als volgt:|Naar aanleiding van uw faxbericht van 17 april 2003 heb ik de Invoeringswet inkomstenbelasting 2001 er eens op nageslagen. In artikel Sa wordt de termijn van zes maanden voor de jaren 2001 en 2002 verlengd tot 12 maanden. Kortom: u heeft gelijk.|Mijn excuses voor de te snelle beslissing.|De voorlopige aanslag 2001 is inmiddels opgelegd. Daaraan verandert in feite niets. Toevoeging van de stand oudedagsreserve aan de winst en aftrek lijfrente tot hetzelfde bedrag verandert immers niets aan het totaal belastbare inkomen.|De aanslag 2002 was ook al opgelegd (dagtekening 7 mei 2003). Deze was verhoogd met de oudedagsreserve ad € 88.693, zoals ik u in mijn brief van 16 april 2003 meedeelde. Ik heb deze aanslag inmiddels weer verminderd.|2.7	Op 27 november 2003 betaalt eiser een bedrag van  € 88.693 aan een (andere) verzekeringsmaatschappij als premie voor een direct ingaande lijfrente met een looptijd tot 1 augustus 2013.|2.8	In de op 31 maart 2004 ingediende aangifte inkomstenbelasting en premie volksverzekeringen 2002 wordt over het boekjaar 12 mei 2001 tot 1 november 2002 een stakingswinst van  € 1.185.361 verantwoord. In de aangifte wordt een bedrag van € 186.668 als uitgave voor een stakingswinstlijfrente afgetrokken van het inkomen uit werk en woning.|2.9	Bij aanslagregeling wordt, naast een aantal niet in geschil zijnde correcties, de uitgave voor inkomensvoorziening gecorrigeerd met € 88.693. Het belastbaar inkomen uit werk en woning wordt vastgesteld op € 1.041 669 en het belastbaar inkomen uit sparen en beleggen op € 58.308.|2.10	Tijdens de behandeling van het tegen de in geding zijnde aanslag ingediende bezwaarschrift heeft verweerder in zijn brief van 21 februari 2006 medegedeeld dat hij vasthoudt aan de onder 2.9 genoemde correctie, maar dat tot een bedrag ter grootte van € 29.156 ruimte bestaat voor aftrek van een koopsom voor een lijfrente op grond van de jaarruimte, de resterende reserveringsruimte uit de jaren 1995 tot en met 2001 en de stakingswinst.|2.11	In de kennisgeving van 12 mei 2006 op het bezwaarschrift honoreert verweerder het verzoek van eiser de onder 2.7 gemelde premiebetaling tot het onder 2.10 genoemde bedrag aan te merken als uitgave voor inkomensvoorziening. De lijfrenteverzekering wordt voor dat bedrag gerangschikt onder het regime voor inkomen uit werk en woning, terwijl het restant moet worden gerekend tot de heffingsgrondslag voor inkomen uit sparen en beleggen. Bij de uitspraak op het bezwaarschrift heeft verweerder het belastbaar inkomen uit werk en woning overeenkomstig het bovenstaande verminderd; het inkomen uit sparen en beleggen is niet aangepast.|2.12	In 1994, 1995 en 1996 heeft eiser bedragen ter grootte van f. 20.000, f. 15.000 en f. 15.000 aan koopsommen voor een lijfrente als persoonlijke verplichting in aanmerking genomen. Hij heeft daarbij een verzoek gedaan voor overdracht van de basisaftrek van artikel 45a, lid 1, Wet op de inkomstenbelasting 1964 van zijn echtgenote.|Geschil|3.1	In geschil is de hoogte van de voor eiser geldende stakingslijfrenteaftrek in 2002.|3.2	Eiser is van mening dat verweerder in de correspondentie over de afname van de oudedagsreserve en de hoogte van de maximale stakingslijfrenteaftrek de indruk heeft gewekt dat eiser in 2002 aanspraak had op een stakingslijfrenteaftrek van € 186.668. Eiser concludeert tot gegrondverklaring van het beroep, vernietiging van de uitspraak op bezwaar en vermindering van de aanslag tot een berekend naar een belastbaar inkomen uit werk en woning van € 952.976 en een belastbaar inkomen uit sparen en beleggen van € 58.308.|3.3	Verweerder is primair van opvatting dat hij geen standpunt heeft ingenomen over de voor eiser in 2002 geldende maximale stakingslijfrenteaftrek. Subsidiair stelt verweerder dat indien wel sprake zou zijn van de indruk van een standpuntbepaling, daaraan geen vertrouwen kan worden ontleend door eiser, omdat een dergelijk standpunt zozeer strijdig is met de wettelijke regeling, dat eiser in redelijkheid niet op nakoming mocht vertrouwen. Meer subsidiair beroept verweerder zich op interne compensatie, omdat eiser reeds in de jaren 1994, 1995 en 1996 lijfrentepremies ten laste van zijn inkomen heeft gebracht. Verweerder concludeert primair en subsidiair tot ongegrondverklaring van het beroep, meer subsidiair tot gegrondverklaring van het beroep, vernietiging van de uitspraak op bezwaar en tot vermindering van het belastbaar inkomen uit werk en woning tot € 960.337.|3.4	Partijen doen hun standpunten steunen op de gronden die daartoe door hen zijn aangevoerd in de van hen afkomstige stukken.|Beoordeling van het geschil|4.1	Uit de vastgestelde feiten blijkt naar het oordeel van de rechtbank ondubbelzinnig dat eiser voornemens was, na omzetting van zijn oudedagsreserve in een lijfrente ten laste van het kalenderjaar 2001, zijn stakingswinst in 2002 tot een bedrag van € 186.668 om te zetten in een stakingslijfrente. Dit voornemen was, naar thans niet meer tussen partijen in geschil is, weliswaar onverenigbaar met artikel 3.129 Wet IB 2001, maar de rechtbank hecht geloof aan de verklaring van eisers gemachtigde dat hij zijn onder 2.4 bedoelde verzoek te goeder trouw tot verweerder heeft gericht. Na herstel van verweerders in eerste instantie gegeven -onjuiste- reactie op de premiebetalingstermijn, heeft verweerder naar het oordeel van de rechtbank ten onrechte nagelaten eiser te wijzen op die onverenigbaarheid, waardoor eiser, ondanks zijn expliciete verzoek hieromtrent zekerheid te verkrijgen, in de onjuiste veronderstelling is blijven verkeren dat een aanvullende premiebetaling ten laste van zijn stakingswinst zou komen. Aldus is bij eiser het naar het oordeel van de rechtbank gerechtvaardigde vertrouwen ontstaan dat verweerder zijn opvatting over de maximale stakingslijfrenteaftrek deelde en is eiser, daarvan uitgaande, overgegaan tot betaling van een bedrag van € 88.693 als aanvullende premie voor een direct ingaande lijfrente. Dit vertrouwen dient in rechte te worden beschermd, aangezien geen grond bestaat voor het oordeel dat eiser had moeten begrijpen dat er een zodanige strijd met de wet was dat eiser in redelijkheid niet van de juistheid van zijn opvatting had mogen uitgaan. Die grond ontbreekt omdat eiser noch zijn gemachtigde ten tijde van het doen van het verzoek de strekking van de van toepassing zijnde wettelijke regeling volledig doorgrondde en eiser met zijn verzoek juist daaromtrent zekerheid beoogde te verkrijgen alvorens onomkeerbare verplichtingen aan te gaan.|4.2	Verweerders beroep op interne compensatie wordt eveneens door het vorenoverwogene getroffen, aangezien dat beroep evenzeer uitgaat van een nadere beperking van de stakingslijfrenteaftrek , terwijl de rechtbank van oordeel is dat eisers vertrouwen daarover in rechte dient te worden beschermd.|4.3	Op grond van het voorgaande heeft eiser het gelijk aan zijn kant. De rechtbank zal het beroep gegrond verklaren. Bij het vaststellen van het belastbaar inkomen uit sparen en beleggen heeft verweerder de verzekeringspolis geheel noch gedeeltelijk in de heffingsgrondslag begrepen, zodat dat inkomen niet behoeft te worden verlaagd.|Proceskosten|De rechtbank vindt aanleiding verweerder te veroordelen in de kosten die eiser in verband met de behandeling van het beroep redelijkerwijs heeft moeten maken. Deze kosten zijn op de voet van het Besluit proceskosten bestuursrecht voor de door een derde beroepsmatig verleende rechtsbijstand vastgesteld op  € 644 (1 punt voor het indienen van het beroepschrift, 1 punt voor het verschijnen ter zitting met een waarde per punt van  € 322 en een wegingsfactor 1).|Beslissing|De rechtbank:|-	verklaart het beroep gegrond;|-	vernietigt de uitspraak op bezwaar;|-	vermindert de belastingaanslag tot een berekend naar een belastbaar inkomen uit werk en woning van € 952.976 en een belastbaar inkomen uit sparen en beleggen van € 58.308 en bepaalt dat deze uitspraak in zoverre in de plaats treedt van het vernietigde besluit;|-	veroordeelt verweerder in de proceskosten van eiser ten bedrage van € 644, en wijst de Staat der Nederlanden (Ministerie van Financiën) aan dit bedrag aan eiser te voldoen;|-	gelast dat de Staat der Nederlanden (Ministerie van Financiën) het door eiser betaalde griffierecht van € 38 vergoedt.|Deze uitspraak is gedaan op 14 januari 2008 door mr. J.W. Keuning, voorzitter, mr. U. van Houten en dr. mr. P. van der Wal, leden, en op dezelfde dag in het openbaar uitgesproken door voornoemde voorzitter in tegenwoordigheid van mr. M. Hiemstra, griffier.|Rechtsmiddel|Tegen deze uitspraak kunnen partijen binnen zes weken na de verzenddatum:|- hoger beroep instellen bij het gerechtshof te Leeuwarden (belastingkamer), Postbus 1704, 8901 CA Leeuwarden.|Bij het instellen van hoger beroep dient het volgende in acht te worden genomen:|1 - bij het beroepschrift wordt een afschrift van deze uitspraak overgelegd.|2 - het beroepschrift moet ondertekend zijn en ten minste het volgende vermelden:|a. de naam en het adres van de indiener;|b. een dagtekening;|c. een omschrijving van de uitspraak waartegen het hoger beroep is ingesteld;|d. de gronden van het hoger beroep."
ECLI:NL:CRVB:2013:BZ3912,none,Uitspraak,13/256 WWB + 13/260 WWB-VV,Bestuursrecht; Socialezekerheidsrecht,Centrale Raad van Beroep,2013-03-12 00:00:00,none,Voorlopige voorziening,none,none,Raad voor de Rechtspraak,2013-04-08 00:00:00,2013-04-08 12:56:00,"Afwijzing aanvraag om bijstand. Schending inlichtingenverplichting. Er is geen grond aanwezig voor het treffen van een voorlopige voorziening, zodat het verzoek daartoe zal worden afgewezen.","13/256 WWB, 13/260 WWB-VV|Centrale Raad van Beroep|Voorzieningenrechter|Uitspraak op het verzoek om voorlopige voorziening|Partijen:|[Verzoekster] te [woonplaats] (verzoekster)|het college van burgemeester en wethouders van Gouda (college)|Datum uitspraak: 12 maart 2013|PROCESVERLOOP|Namens verzoekster heeft mr. R.G. van den Heuvel, advocaat, hoger beroep ingesteld tegen de uitspraak van de voorzieningenrechter van de rechtbank ’s-Gravenhage van 20 december 2012, 12/11222 en 12/11224 (aangevallen uitspraak). Tevens is een verzoek om een voorlopige voorziening gedaan.|Het onderzoek ter zitting heeft plaatsgevonden op 26 februari 2013. Voor verzoekster is verschenen mr. Van den Heuvel. Het college heeft zich laten vertegenwoordigen door C.M.P. de Wit.|OVERWEGINGEN|1. De voorzieningenrechter gaat uit van de volgende in dit geding van belang zijnde feiten en omstandigheden.|1.1. Op 15 mei 2012 heeft verzoekster zich gemeld voor het aanvragen van bijstand ingevolge de Wet werk en bijstand (WWB) naar de norm voor een alleenstaande; de aanvraag is de volgende dag ingediend.|1.2. Verzoekster heeft bij haar aanvraag aangegeven inwonend te zijn bij haar broer en zijn gezin op het adres [adres] te [plaatsnaam]. Naar aanleiding van deze aanvraag heeft het college onderzoek verricht naar de woon- en leefsituatie van verzoekster. Daartoe heeft verzoekster tijdens het intakegesprek op 15 mei 2012 een verklaring afgelegd, is dossieronderzoek verricht en is op 25 juni 2012 een huisbezoek afgelegd op het opgegeven adres. De bevindingen van dit onderzoek zijn neergelegd in de rapportages van 25 juni 2012 en 26 juni 2012.|1.3. Bij besluit van 26 juni 2012 heeft het college de aanvraag om bijstand afgewezen op de grond dat niet is vast te stellen of verzoekster haar hoofdverblijf heeft op het opgegeven adres.|1.4. Bij besluit van 7 november 2012 (bestreden besluit) heeft het college het bezwaar tegen het besluit van 26 juni 2012 ongegrond verklaard. Aan het bestreden besluit ligt ten grondslag dat niet aannemelijk is dat verzoekster haar hoofdverblijf heeft op het opgegeven adres. Hierdoor heeft zij niet voldaan aan haar inlichtingenverplichting ingevolge artikel 17, eerste lid, van de WWB, waardoor het recht op bijstand niet kan worden vastgesteld.|2. Bij de aangevallen uitspraak heeft de voorzieningenrechter van de rechtbank (rechtbank) het beroep tegen het bestreden besluit ongegrond verklaard.|3. Verzoekster heeft zich in hoger beroep tegen de aangevallen uitspraak gekeerd. Naar de mening van verzoekster heeft zij, gelet op de door haar afgelegde verklaringen, aannemelijk gemaakt dat zij feitelijk verblijft op het opgegeven adres. Daarnaast bestrijdt zij de juistheid van de gerapporteerde bevindingen van het verrichte huisbezoek. Volgens verzoekster heeft de rechtbank er ten onrechte geen waarde aan gehecht dat de bezwaarschriftencommissie haar schoonzus, [naam schoonzus] ([R.]), tijdens de hoorzitting niet als getuige heeft willen horen en ten onrechte evenmin waarde gehecht aan de schriftelijke verklaring van [naam vriend], de vriend van verzoekster. Verzoekster heeft tevens een verzoek tot het treffen van een voorlopige voorziening gedaan. Het verzoek strekt ertoe dat het college aan verzoekster bijstand verleent met ingang van de datum van dit verzoek, 11 januari 2013, dan wel met ingang van 15 mei 2012.|4. De voorzieningenrechter komt tot de volgende beoordeling.|4.1. Ingevolge artikel 8:81 van de Algemene wet bestuursrecht (Awb) en artikel 21 van de Beroepswet kan, indien tegen een uitspraak van de rechtbank of van de voorzieningenrechter van de rechtbank als bedoeld in artikel 18, eerste lid, van de Beroepswet hoger beroep is ingesteld, de voorzieningenrechter van de Raad op verzoek een voorlopige voorziening treffen indien onverwijlde spoed, gelet op de betrokken belangen, dat vereist.|4.2. Ingevolge artikel 8:86 van de Awb en artikel 21 van de Beroepswet kan de voorzieningenrechter, indien hij van oordeel is dat na de zitting nader onderzoek redelijkerwijs niet kan bijdragen aan de beoordeling van de hoofdzaak, tevens onmiddellijk uitspraak doen in de hoofdzaak.|4.3. De voorzieningenrechter is van oordeel dat in dit geval de onder 4.2 bedoelde situatie zich voordoet en dat ook overigens geen sprake is van beletselen om tevens onmiddellijk uitspraak te doen in de hoofdzaak.|4.4. In dit geding ligt ter beoordeling voor de periode van 15 mei 2012 (meldingsdatum) tot en met 26 juni 2012 (de datum van het primaire besluit).|4.5. De vraag waar iemand zijn woonadres heeft, dient naar vaste rechtspraak te worden beantwoord aan de hand van concrete feiten en omstandigheden. De belanghebbende is verplicht juiste en volledige informatie over zijn woonadres te verstrekken, aangezien dat gegeven van essentieel belang is voor de verlening van bijstand. In geval van een aanvraag ligt het op de weg van de aanvrager om hierover de nodige duidelijkheid te verschaffen.|4.6. De voorzieningenrechter verenigt zich met de overwegingen van de rechtbank en het daaraan verbonden oordeel dat het college op basis van de onderzoeksbevindingen terecht tot de conclusie is gekomen dat verzoekster niet aannemelijk heeft gemaakt dat zij in de hier te beoordelen periode woonde op het door haar opgegeven adres. Verzoekster heeft daartegenover geen concrete feiten en omstandigheden gesteld die leiden tot een ander oordeel. Verzoekster stond weliswaar sinds augustus 2011 ingeschreven op het adres van haar broer aan de [adres] te [plaatsnaam], maar tijdens het op 15 mei 2012 met haar gevoerde gesprek heeft zij wisselend verklaard naar aanleiding van de vraag op welke wijze zij, haar broer en schoonzus en hun vier kinderen van de drie slaapkamers in de woning gebruik maken. In eerste instantie heeft verzoekster verklaard dat haar broer en zijn gezin van alle drie de slaapkamers gebruik maken. Toen haar duidelijk was gemaakt dat er dan een slaapkamer zou ontbreken, heeft zij vervolgens de verklaring bijgesteld. Daarnaast stemt deze verklaring niet overeen met de feitelijke situatie zoals die tijdens het op 25 juni 2012 verrichte huisbezoek is aangetroffen. In de door verzoekster getoonde slaapkamer zijn geen bed en geen matras aangetroffen, terwijl zij heeft gesteld dat dit haar slaapkamer is. Daarnaast zijn in deze kamer slechts enkele kledingstukken, een deodorant en een mapje met brieven op naam van verzoekster aangetroffen en heeft zij desgevraagd aangegeven dat er verder geen persoonlijke bezittingen van haar in de woning aanwezig zijn. Gelet op deze onderzoeksbevindingen heeft verzoekster niet aannemelijk gemaakt dat zij gebruik maakte van de getoonde slaapkamer en woonde op het door haar opgegeven adres.|4.7. Het standpunt van verzoekster dat het verrichte huisbezoek onzorgvuldig is geweest, omdat er wel enkele tassen met kleding van haar aanwezig waren en er ten onrechte niet in de badkamer en op zolder is gekeken, terwijl daar (toilet)spullen van haar aanwezig waren, treft geen doel. Het had immers op de weg van verzoekster gelegen om tijdens het huisbezoek te wijzen op de aanwezigheid van deze persoonlijke bezittingen, temeer omdat daarnaar is gevraagd en het haar duidelijk moet zijn geweest dat het van belang is om vast te stellen of zij daadwerkelijk woont op het opgegeven adres. Ook bestond er ten tijde van het huisbezoek geen enkele reden om de zolder te bezoeken nu verzoekster op 15 mei 2012 had verklaard dat de zolder wordt gebruikt als opslagruimte en zij tijdens het huisbezoek niet heeft aangegeven dat er bezittingen van haar op zolder lagen. Van de door verzoekster gestelde grote verbouwingen in de woning, waardoor zij binnen de woning steeds wisselende slaapplaatsen had, is tijdens het huisbezoek overigens geen spoor aangetroffen.|4.8. Ook het standpunt van verzoekster dat de rechtbank ten onrechte voorbij is gegaan aan het door de bezwaarschriftencommissie afgewezen bewijsaanbod doordat is geweigerd om [R.] als getuige te horen, treft geen doel. Tijdens de hoorzitting is meegedeeld dat [R.] aanwezig is en dat zij, desgevraagd, een verklaring kan afleggen. De bezwaarschriftencommissie heeft kennelijk geen aanleiding gezien van deze mogelijkheid gebruik te maken en verzoekster heeft daartegen geen bezwaar gemaakt. Overigens had het verzoekster immers vrijgestaan [R.] als getuige mee te nemen naar de zitting bij de rechtbank danwel een door haar op schrift gestelde verklaring te overleggen. Het standpunt van verzoekster dat de rechtbank ten onrechte geen waarde heeft gehecht aan de verklaring van [naam vriend] dat verzoekster in verband met de verbouwing aan de woning aan de [adres] in de periode van augustus 2011 tot februari 2012 min of meer bij hem heeft ingewoond, kan niet worden onderschreven reeds omdat deze verklaring niet ziet op de te beoordelen periode.|4.9. Het voorgaande leidt tot de conclusie dat verzoekster aan het college geen juiste informatie heeft gegeven over het adres waar zij feitelijk woont. Daarmee heeft zij niet voldaan aan de in artikel 17, eerste lid, van de WWB op haar rustende inlichtingenverplichting. Als gevolg daarvan kan het recht op bijstand over de hier aan de orde zijnde periode niet worden vastgesteld. Het college heeft de aanvraag om bijstand van verzoekster dan ook terecht afgewezen.|4.10. Het voorgaande leidt tot de conclusie dat het hoger beroep niet slaagt. De aangevallen uitspraak komt voor bevestiging in aanmerking.|4.11. Onder deze omstandigheden is geen grond aanwezig voor het treffen van een voorlopige voorziening, zodat het verzoek daartoe zal worden afgewezen.|5. Voor een veroordeling in de proceskosten bestaat geen aanleiding.|BESLISSING|De voorzieningenrechter van de Centrale Raad van Beroep|- bevestigt de aangevallen uitspraak|- wijst het verzoek om een voorlopige voorziening af.|Deze uitspraak is gedaan door J.F. Bandringa, in tegenwoordigheid van|R. Scheffer als griffier. De beslissing is uitgesproken in het openbaar op 12 maart 2013.|(getekend) J.F. Bandringa|(getekend) R. Scheffer|HD"
ECLI:NL:CRVB:2019:2851,none,Uitspraak,18/129 AOW,Bestuursrecht; Socialezekerheidsrecht,Centrale Raad van Beroep,2019-08-29 00:00:00,none,Hoger beroep,none,none,Raad voor de Rechtspraak,2019-08-29 00:00:00,2019-09-13 10:13:23,Evenals de rechtbank oordeelt de Raad dat in artikel 24a van de AOW een wettelijke grondslag kan worden gevonden voor de verrekening van de proceskosten en het griffierecht met de openstaande vordering uit onverschuldigde betaling die de Svb op appellant heeft.,"18|129 AOW|Centrale Raad van Beroep|Enkelvoudige kamer|Uitspraak op het hoger beroep tegen de uitspraak van de rechtbank Amsterdam van|15 december 2017, 17/4758 (aangevallen uitspraak)|Partijen:|[appellant] te [woonplaats] , Turkije (appellant)|de Raad van bestuur van de Sociale verzekeringsbank (Svb)|Datum uitspraak: 29 augustus 2019|PROCESVERLOOP|Namens appellant heeft mr. W.C. de Jonge, advocaat, hoger beroep ingesteld.|De Svb heeft een verweerschrift ingediend.|Het onderzoek ter zitting heeft plaatsgevonden op 8 augustus 2019. Appellant is niet verschenen. De Svb heeft zich laten vertegenwoordigen door mr. L.M.J.A. Erkens-Hanssen.|OVERWEGINGEN|1.1.|Bij afzonderlijke besluiten van 23 april 2015 heeft de Svb aan appellant een boete opgelegd van € 1.230,- en een bedrag ter hoogte van € 9.656,58 aan onverschuldigd betaald pensioen op grond van de Algemene Ouderdomswet (AOW) terug- en ingevorderd. Bij beslissing op bezwaar van 5 april 2016 heeft de Svb de bezwaren van appellant tegen die besluiten ongegrond verklaard. In de daarop gevolgde procedure heeft de rechtbank bij uitspraak van 14 februari 2017 (16/4080) uitspraak gedaan, waarbij het besluit van 5 april 2016 gedeeltelijk is vernietigd, maar de rechtsgevolgen in stand zijn gelaten. Daarbij is de Svb veroordeeld tot vergoeding van een bedrag van € 541,- in totaal, bestaande uit proceskosten (€ 495,-) en griffierecht (€ 46,-).|1.2.|Bij besluit van 9 maart 2017 heeft de Svb aan appellant meegedeeld dat het bedrag van|€ 541,- niet aan appellant of zijn gemachtigde wordt uitbetaald, maar wordt verrekend met het nog niet volledig aan de Svb terugbetaalde bedrag van € 9.656,58. Het bezwaar tegen dit besluit is door de Svb bij beslissing op bezwaar van 10 augustus 2017 (bestreden besluit) ongegrond verklaard.|2. De rechtbank heeft het beroep tegen het bestreden besluit ongegrond verklaard.|3. In hoger beroep is door appellant − samengevat − betoogd dat de Svb ten onrechte de aan hem toegekende vergoeding van proceskosten en griffierecht heeft verrekend met een vordering die de Svb nog op hem had, omdat hiertoe een wettelijke grondslag ontbreekt. Volgens appellant heeft artikel 17i van de AOW betrekking op de verrekening van de boete en is er in de AOW geen bepaling opgenomen die de verrekening van de (proces)kostenvergoeding met een vordering van appellant mogelijk maken. Bovendien is op basis van een toevoeging op grond van de Wet op de rechtsbijstand geprocedeerd en is de Svb op grond van artikel 8:75, tweede lid, van de Algemene wet bestuursrecht (Awb) verplicht het bedrag van de proceskostenvergoeding te betalen aan de rechtsbijstandverlener.|4. De Raad komt tot de volgende beoordeling.|4.1.|Bij wet van 25 juni 2009, Stb. 2009, 264, is de vierde tranche van de Awb vastgesteld. Deze wet is op 1 juli 2009 in werking getreden. Daarbij is onder meer titel 4.4 over bestuursrechtelijke geldschulden ingevoerd. Het in deze titel opgenomen artikel 4:93 bepaalt dat verrekening van een geldschuld met een bestaande vordering slechts mogelijk is voor zover de bevoegdheid daartoe bij wettelijk voorschrift is voorzien. De Memorie van Toelichting (MvT) bij deze bepaling (Kamerstukken II 2003/04, 29702, nr. 3, blz. 41) vermeldt dat gezien het uiteenlopende karakter van de taken van bestuursorganen, het in algemene zin toestaan van verrekening van met die taken samenhangende geldschulden in beginsel ongewenst is. Het is om die reden van belang dat verrekening slechts kan plaatsvinden indien daarvoor in bijzondere wetgeving een voorziening is getroffen.|4.2.|In artikel 17i van de AOW is voor verrekening door de Svb van een aan een belanghebbende opgelegde bestuurlijke boete met (onder meer) een uitkering op grond van de AOW een voorziening getroffen. Bij Wet van 19 juni 2013 tot wijziging van enkele wetten van het Ministerie van Sociale Zaken en Werkgelegenheid (Verzamelwet SZW 2013), in werking getreden op 1 juli 2013, is in artikel 17i van de AOW een tweede lid opgenomen, waarin is bepaald dat, onverminderd het eerste lid, de Svb de bestuurlijke boete kan verrekenen met een vordering die degene aan wie de bestuurlijke boete is opgelegd, op hem heeft. Artikel 17i van de AOW is in artikel 24a van de AOW van overeenkomstige toepassing verklaard op beslissingen inzake terugvordering van onverschuldigd betaalde AOW-uitkering. Dit betekent dat voor verrekening van onder meer een verschuldigde kostenvergoeding met een vordering uit hoofde van onverschuldigd betaalde AOW-uitkering een wettelijke grondslag aanwezig is. De Raad vindt voor dit oordeel steun in de in de MvT (Kamerstukken II 2012-2013, 33556, nr. 3) op de Verzamelwet SZW 2013 onder artikel I onder onderdeel B gegeven toelichting. De wetgever heeft daar opgemerkt: “Het verrekeningsartikel van de boete, waarin het nieuwe artikellid wordt opgenomen, is van overeenkomstige toepassing verklaard op de terugvordering van de onverschuldigde betaling, zodat een aan een belanghebbende toekomende schadevergoeding of proceskostenvergoeding kan worden verrekenend met een uitkering of toeslag van het bestuursorgaan, een uitkering of toeslag van een ander bestuursorgaan of een opgelegde boete.”|4.3.|Evenals de rechtbank wordt dan ook geoordeeld dat in artikel 24a van de AOW een wettelijke grondslag kan worden gevonden voor de verrekening van de proceskosten en het griffierecht met de openstaande vordering uit onverschuldigde betaling die de Svb op appellant heeft.|4.4.|Het betoog van appellant dat de Svb de kosten van vergoeding voor rechtsbijstand niet had mogen verrekenen met de openstaande vordering omdat aan appellant een toevoeging was verleend op grond van de Wet op de rechtsbijstand, slaagt evenmin. Hiervoor wordt verwezen naar de uitspraak van de Raad van 8 november 2016, ECLI:NL:CRVB:2016:4256, in welke uitspraak is geoordeeld dat de verrekening tussen het bestuursorgaan en de betrokkene feitelijk voorgaat op de betaling aan een derde, te weten de rechtshulpverlener. In aanvulling hierop wordt nog gewezen op de reactie van de Raad voor de Rechtsbijstand in het Advocatenblad van 30 juni 2017 naar aanleiding van het artikel “Slecht procederen is lonend bij toevoegingen”, met betrekking tot het in deze gevallen gevoerde beleid.|4.5.|Het voorgaande leidt tot de conclusie dat de Svb bevoegd was om de vergoeding van de proceskosten en het griffierecht te verrekenen met de vordering op appellant uit onverschuldigd betaald AOW-pensioen. De rechtbank heeft het beroep van appellant terecht ongegrond verklaard. De aangevallen uitspraak zal worden bevestigd.|5. Voor een veroordeling in de proceskosten bestaat geen aanleiding.|BESLISSING|De Centrale Raad van Beroep bevestigt de aangevallen uitspraak.|Deze uitspraak is gedaan door M.M. van der Kade, in tegenwoordigheid van H. Achtot als griffier. De beslissing is uitgesproken in het openbaar op 29 augustus 2019.|(getekend) M.M. van der Kade|(getekend) H. Achtot|ew"
ECLI:NL:CRVB:2008:BC9841,none,Uitspraak,"06/2070 WAO, 06/2093 WAO",Bestuursrecht; Socialezekerheidsrecht,Centrale Raad van Beroep,2008-04-15 00:00:00,none,Hoger beroep,none,none,Raad voor de Rechtspraak,2013-04-05 00:00:00,2013-04-05 02:39:51,"Weigering WAO-uitkering te herzien. Toegenomen arbeidsongeschiktheid? Als geen toename van medische beperkingen uit zelfde ziekteoorzaak, dan kan arbeidskundig onderzoek achterwege blijven.","06/2070 en 06/2093 WAO|Centrale Raad van Beroep|Enkelvoudige kamer|U I T S P R A A K|op de hoger beroepen van:|[Betrokkene] (hierna: betrokkene),|en|de Raad van bestuur van het Uitvoeringsinstituut werknemersverzekeringen (hierna: het Uwv),|tegen de uitspraak van de rechtbank Groningen van 27 februari 2006, 05/337 (hierna: aangevallen uitspraak),|in de gedingen tussen:|betrokkene|en|het Uwv.|Datum uitspraak: 15 april 2008|I. PROCESVERLOOP|Namens betrokkene heeft mr. J.F. de Ruijter de Wildt, advocaat te Groningen, hoger beroep ingesteld. Het Uwv heeft eveneens hoger beroep ingesteld.|Partijen hebben verweerschriften ingediend.|Het onderzoek ter zitting heeft plaatsgevonden op 4 maart 2008. Betrokkene en zijn gemachtigde zijn niet verschenen. Het Uwv heeft zich laten vertegenwoordigen door mr. W.R. Bos.|II. OVERWEGINGEN|Betrokkene was werkzaam als programmeur bij [naam werkgever]. Op 2 mei 2001 heeft hij zich ziek gemeld wegens oogklachten, en de als gevolg daarvan ontstane nek- en schouderklachten. Met ingang van 1 mei 2002 heeft het Uwv betrokkene een uitkering ingevolge de Wet op de arbeidsongeschiktheidsverzekering (WAO) toegekend, berekend naar een mate van arbeidsongeschiktheid van 25 tot 35%.|Bij brief van 1 juni 2004 heeft betrokkene zich toegenomen arbeidsongeschikt gemeld. Naar aanleiding hiervan heeft het Uwv bij besluit van 3 september 2004 geweigerd de uitkering te herzien, onder de overweging dat per 1 januari 2004 geen sprake is van toegenomen beperkingen. Bij besluit van 7 februari 2005 heeft het Uwv het daartegen door betrokkene gemaakte bezwaar ongegrond verklaard. Hiertegen heeft betrokkene beroep bij de rechtbank ingesteld.|Bij de aangevallen uitspraak heeft de rechtbank het beroep gegrond verklaard en het besluit van 7 februari 2005 vernietigd en beslissingen gegeven omtrent de vergoeding van proceskosten en griffierecht. De rechtbank heeft overwogen dat geen aanleiding bestaat voor het oordeel dat het Uwv de gezondheidstoestand van betrokkene op de in geding zijnde datum onjuist heeft ingeschat. Naar haar oordeel was betrokkene op die datum in staat tot het verrichten van arbeid die in overeenstemming is met de voor hem vastgestelde beperkingen. De rechtbank heeft echter aanleiding gezien het besluit van 7 februari 2005 te vernietigen omdat dit besluit naar haar oordeel onzorgvuldig is voorbereid nu ten onrechte geen arbeidskundig onderzoek heeft plaatsgevonden.|Beide partijen hebben hoger beroep ingesteld tegen de aangevallen uitspraak.|De gemachtigde van betrokkene kan zich niet met de uitspraak van de rechtbank verenigen voor zover de rechtbank daarin heeft overwogen dat het Uwv de gezondheidstoestand van betrokkene op de in geding zijnde datum juist heeft ingeschat. Hiertoe is aangevoerd dat ten opzichte van 5 maart 2002 twee dingen objectief aantoonbaar zijn veranderd. In de eerste plaats zijn de visusklachten, die volgens de prognose in 2002 geleidelijk aan het afnemen waren, niet verminderd, maar hebben zich op oogheelkundig gebied recidiven voorgedaan. In de tweede plaats is betrokkene in het kader van zijn arbeidsintegratie met een cursus begonnen, die hij wegens toegenomen klachten echter voor zijn examen heeft moeten afbreken. Het Uwv had zich de vraag moeten stellen of betrokkene zich met het volgen van de cursus en het doen van examen niet, al was het maar tijdelijk, te zwaar had belast, waardoor hij zijn gezondheid heeft geschaad.|De Raad overweegt ten aanzien hiervan als volgt.|Betrokkene is naar aanleiding van de melding dat zijn arbeidsongeschiktheid is toegenomen op 17 juni 2004 onderzocht door de verzekeringsarts A.J. Smits. Deze verzekeringsarts heeft in zijn beoordeling de door betrokkene overgelegde verklaring van de huisarts, alsmede de verkregen informatie van de behandelend oogarts betrokken en is, mede gelet op deze informatie, tot de conclusie gekomen dat er geen nieuwe feiten zijn op grond waarvan kan worden aangenomen dat betrokkene toegenomen beperkt is. Hierbij is aangegeven dat betrokkene reeds bekend is met een verminderd gezichtsvermogen op basis waarvan de schatting per 1 mei 2002 heeft plaatsgevonden. De bezwaarverzekeringsarts A. van Bruggen heeft in zijn rapport van 3 februari 2005 geen aanleiding gezien het standpunt van de verzekeringsarts te wijzigen. In het kader van het beroep bij de rechtbank heeft de bezwaarverzekeringsarts nog een reactie gegeven op het gestelde omtrent de nek- en schouderklachten.|Met de rechtbank is de Raad van oordeel dat, gelet op de beschikbare medische gegevens, er geen redenen zijn te twijfelen aan de juistheid van de door het Uwv vastgestelde belastbaarheid van betrokkene en aan de conclusie dat er op 1 januari 2004 geen sprake was van een relevante wijziging van de gezondheidstoestand van betrokkene. Van de zijde van betrokkene is geen medische informatie ingebracht op grond waarvan aannemelijk wordt dat zijn gezondheidssituatie op 1 januari 2004 als gevolg van toegenomen visus-, schouder- en nekklachten is verslechterd. De stelling van de gemachtigde dat het Uwv had moeten onderzoeken of betrokkene met het volgen van de cursus en het doen van examen zijn gezondheid heeft geschaad wordt op geen enkele wijze onderbouwd.|Het vorenstaande leidt tot de conclusie dat het hoger beroep van betrokkene niet slaagt en dat de aangevallen uitspraak in zoverre moet worden bevestigd.|Het Uwv heeft in hoger beroep tegen de aangevallen uitspraak aangevoerd dat de rechtbank er ten onrechte van is uitgegaan dat een arbeidskundig onderzoek had moeten worden ingesteld. Het Uwv heeft gewezen op jurisprudentie van de Raad, waarin is bepaald dat indien van een toename van de medische beperkingen die ten grondslag liggen aan de reeds toegekende uitkering geen sprake is, aan een beoordeling van de arbeidskundige aspecten niet meer wordt toegekomen. Nu de verzekeringsarts geen toename van de beperkingen heeft geconstateerd is er naar de mening van het Uwv terecht afgezien van arbeidskundig onderzoek.|Deze grief treft doel. De Raad heeft reeds meermalen overwogen, bijvoorbeeld in de uitspraak van 4 april 2006|(LJN AW1617) en 5 juni 2007 (LJN BA6517), dat uit de wetsgeschiedenis volgt dat het toepassingsbereik van artikel 39a van de WAO beperkt is tot die situaties waarin sprake is van een toename van arbeidsongeschiktheid uit dezelfde ziekteoorzaak als waarvoor betrokkene een WAO-uitkering ontvangt. Eerst indien een toename van medische beperkingen uit dezelfde ziekteoorzaak is vastgesteld, dient de arbeidskundige component in ogenschouw te worden genomen, zulks ter beoordeling van de vraag of, en zo ja in welke omvang, de toename van de beperkingen ook leidt tot een toename van de arbeidsongeschiktheid. Indien van een toename van de medische beperkingen die ten grondslag liggen aan de reeds toegekende uitkering geen sprake is, wordt derhalve aan een beoordeling van de arbeidskundige aspecten niet meer toegekomen.|In het onderhavige geval heeft het Uwv, zoals uit het voorgaande blijkt, terecht vastgesteld dat van een toename van de medische beperkingen geen sprake was. Terecht heeft het Uwv daarom een arbeidskundig onderzoek achterwege kunnen laten.|Uit het voorgaande volgt dat de aangevallen uitspraak op dit punt niet in stand kan blijven en dat het beroep van betrokkene tegen die uitspraak alsnog ongegrond verklaard moet worden.|De Raad acht in geen van de onderhavige hogerberoepszaken termen aanwezig om toepassing te geven aan artikel 8:75 van de Algemene wet bestuursrecht.|III. BESLISSING|De Centrale Raad van Beroep,|Recht doende:|Vernietigt de aangevallen uitspraak voor zover aangevochten door het Uwv;|Verklaart het beroep van betrokkene ongegrond;|Bevestigt de aangevallen uitspraak voor het overige.|Deze uitspraak is gedaan door H.G. Rottier. De beslissing is, in tegenwoordigheid van J.W. Engelhart als griffier, uitgesproken in het openbaar op 15 april 2008.|(get.) H.G. Rottier.|(get.) J.W. Engelhart.|MK"
ECLI:NL:RBSGR:2000:AA9821,none,Uitspraak,AWB 99-12333,Bestuursrecht; Vreemdelingenrecht,Rechtbank 's-Gravenhage,2000-11-08 00:00:00,none,Bodemzaak|Eerste aanleg - enkelvoudig,none,Algemene wet bestuursrecht 7:2|Algemene wet bestuursrecht 7:3,Raad voor de Rechtspraak,2013-04-04 00:00:00,2014-04-13 10:28:52,"Noord-Irak / Koerd / risicocategorieën.|Eiser behoort tot de Koerdische bevolkinggroep uit Noord-Irak. Eiser heeft gewerkt als peshmerga voor de PUK. Daarnaast is hij dichter een heeft hij voor een zaal met publiek een gedicht voorgedragen waarin hij zich kritisch heeft uitgelaten over de PUK. Daarna werd eiser door de PUK met de dood bedreigd. Toch heeft hij nogmaals een kritisch gedicht voor een zaal met publiek voorgedragen. Daarbij richtte zijn kritiek zich ook op de KDP. Eiser heeft zijn gedichten voorgedragen in Sulaymania. Volgens verweerder had eiser een binnenlands vestigingsalternatief in KDP-gebied, nu de KDP niet op de hoogte was geraakt van eisers kritische gedichten.|De rechtbank overweegt dat eisers vluchtrelaas niet zondermeer ongeloofwaardig is en past in hetgeen bekend is over de situatie in Irak. In het ambtsbericht van 31 maart 1998 wordt als een van de risicogroepen genoemd ""intellectuelen die een onafhankelijke positie ten opzichte van de beide Koerdische partijen innemen"". De rechtbank acht het niet ondenkbaar dat eiser tot die risicogroep behoort en om die reden had eiser op bezwaar gehoord moeten worden. Gegrond beroep. Vernietiging bestreden besluit.","ARRONDISSEMENTSRECHTBANK TE 's-GRAVENHAGE|Zittingsplaats Zwolle|Vreemdelingenkamer|regnr.: Awb 99-12333 VRWET Z VR|UITSPRAAK|inzake: A,|geboren op [...] 1968,|verblijvende te B,|van Iraakse nationaliteit,|IND dossiernummer 9808.02.2015,|eiser,|gemachtigde: mr. H.B. Boogaart, advocaat te Groningen;|tegen: DE STAATSSECRETARIS VAN JUSTITIE|(Immigratie- en Naturalisatiedienst),|te 's-Gravenhage,|verweerder,|gemachtigde: mr. B.Th. Moerkoert, advocaat te 's-Gravenhage.|1 PROCESVERLOOP|1.1 Op 3 augustus 1998 heeft eiser een aanvraag om toelating als vluchteling gedaan. Bij beschikking van 12 mei 1999, uitgereikt aan eiser op 5 juli 1999, heeft verweerder de aanvraag niet ingewilligd en ambtshalve beslist aan eiser|geen vergunning tot verblijf op grond van klemmende redenen van humanitaire aard te verlenen.|1.2 Eiser heeft daartegen bij brief van 29 juli 1999 bezwaar gemaakt. Bij beschikking van 1 december 1999 heeft verweerder het bezwaar ongegrond verklaard.|1.3 Bij beroepschrift van 23 december 1999 heeft eiser beroep ingesteld bij de rechtbank tegen deze beschikking.|De griffier heeft de van verweerder ontvangen stukken aan eiser gezonden en hem in de gelegenheid gesteld nadere gegevens te verstrekken.|Verweerder heeft een verweerschrift ingediend.|Openbare behandeling van het beroep heeft plaatsgevonden ter zitting van 22 augustus 2000. Eiser is daarbij verschenen, bijgestaan door zijn gemachtigde. Verweerder heeft zich doen vertegenwoordigen.|2 OVERWEGINGEN|2.1 In deze procedure dient te worden beoordeeld of de bestreden beschikking toetsing aan geschreven en ongeschreven rechtsregels kan doorstaan.|2.2 Op grond van artikel 15 Vreemdelingenwet (Vw) in samenhang met artikel 1(A) van het Verdrag van Genève betreffende de status van vluchtelingen kunnen vreemdelingen die afkomstig zijn uit een land waarin zij gegronde reden hebben|te vrezen voor vervolging wegens hun godsdienstige, levensbeschouwelijke of politieke overtuiging of hun nationaliteit, dan wel wegens het behoren tot een bepaald ras of een bepaalde sociale groep, als vluchteling worden toegelaten.|2.3 Het vluchtrelaas van eiser komt op het volgende neer.|Eiser behoort tot de Koerdische bevolkingsgroep en is afkomstig uit Noord-Irak. Vanaf 1985 tot mei 1998 heeft eiser gewerkt als peshmerga voor de PUK. In april 1991 is eiser door de Iraakse autoriteiten opgepakt in Arbil en|overgebracht naar Kirkuk. Begin 1992 werd hij tijdens onderhandelingen tussen Barzani en de autoriteiten weer vrijgelaten. Op 23 oktober 1997 werd een neef van eiser, genaamd C, tijdens gevechten tussen de PUK en de KDP gedood. C|was een stafchef van het leger. Toen de broer van C bij Kosrat - de president van het Koerdische gebied - informeerde waar zijn broer was gebleven, werd er door de president gesuggereerd dat C een lafaard was en dat hij|waarschijnlijk zat ondergedoken. Als reactie hierop heeft eiser in februari 1998 een gedicht voorgedragen in een zaal met publiek, waarin hij zich kritisch heeft uitgelaten over de PUK. Naar aanleiding van deze gebeurtenis moest|eiser zich melden bij de derde afdeling van de PUK, waar hij van de PUK de waarschuwing kreeg dat hij een fout had gemaakt en dat hij deze fout niet moest herhalen omdat hij anders gedood zou worden. In april 1998 heeft eiser|wederom een gedicht voorgelezen, waarin hij de Koerdische politieke partijen heeft bekritiseerd. Vanaf mei 1998 werd eiser als peshmerga ontslagen. In juni 1998 heeft een vriend van de familie van eiser een rapport van de|vertegenwoordiger van de PUK-kunstenaren aan eiser getoond, waarin stond dat eiser in het geheim moest worden gedood. Op 7 juli 1998 besloot eiser daarop Irak te verlaten laten.|2.4 Verweerder heeft de aanvraag afgewezen, omdat niet is gebleken dat eiser gegronde reden heeft te vrezen voor vervolging in vluchtelingenrechtelijke zin. Voor zover eiser heeft aangevoerd dat eiser te vrezen heeft voor vervolging|in vluchtelingenrechtelijke zin van de Iraakse autoriteiten heeft verweerder overwogen dat de detentie en de mishandelingen in 1991/1992 toentertijd geen aanleiding hebben gevormd Irak te verlaten.|Ten aanzien van de gestelde problemen van de zijde van de PUK-autoriteiten heeft verweerder gesteld dat uit de verklaringen van eiser niet kan worden afgeleid dat zijn gedichten dermate kritisch jegens de PUK waren dat hij hierdoor|in de negatieve belangstelling van de PUK-autoriteiten is komen te staan. Tevens heeft verweerder dienaangaande gesteld dat niet valt in te zien dat hij niet meteen is vastgenomen nadat hij het tweede gedicht had voorgedragen indien|hij door de PUK werd gezocht.|Voorts valt volgens verweerder niet in te zien dat eiser zonder problemen op zijn adres is kunnen blijven wonen tot zijn vertrek op 7 juli 1998, waarbij het door verweerder uiterst bevreemdend wordt geacht dat eiser op dit adres is|blijven wonen terwijl hij al op 24 juni 1998 op de hoogte was van het rapport van de vertegenwoordiger van de PUK-kunstenaren. Daarnaast heeft eiser zijn verklaringen niet met documenten ondersteund.|Verweerder heeft tevens onder verwijzing naar de ambtsberichten van 31 maart 1998 en 13 november 1998 medegedeeld dat eiser een binnenlands|vestigingsalternatief in Noord-Irak heeft, waarbij is aangegeven dat eiser niet behoort tot één van de risicogroepen. Eiser kan zich (tijdelijk) in KDP-gebied vestigen. Daarbij acht verweerder van belang dat niet is gebleken dat de|KDP op de hoogte is geraakt van zowel het feit dat eiser als peshmerga actief was voor de PUK als de door eiser voorgedragen gedichten in februari en april 1998, waarin hij kritiek uitoefent op de Koerdische politieke partijen.|Evenmin komt eiser in aanmerking voor een vergunning tot verblijf om klemmende redenen van humanitaire aard. Niet aannemelijk is dat van eiser als gevolg van de traumatische ervaringen niet in redelijkheid kan worden verwacht terug|te keren naar het land van herkomst.|Voorts faalt een beroep op artikel 3 van het Europees Verdrag voor de rechten van de mens en de fundamentele vrijheden (EVRM).|Ten slotte heeft verweerder gesteld dat eiser niet in aanmerking komt voor een voorwaardelijke vergunning tot verblijf onder verwijzing naar de brief van 20 november 1998 van de Staatssecretaris van Justitie aan de Tweede Kamer.|2.5 Eiser stelt zich in bezwaar op het standpunt dat de politieke en mensenrechtensituiin Noord-Irak slecht is zodat in redelijkheid niet kan worden volgehouden dat de aanvraag kennelijk ongegrond is. Ten aanzien van de detentie en|mishandelingen in 1991/1992 heeft eiser gesteld dat hij destijds ernstig is mishandeld en dat daarvan de sporen nog zichtbaar zijn. Niet ondenkbaar is dat eiser als gevolg hiervan blijvend psychische en lichamelijk letsel heeft|overgehouden.|In bezwaar heeft eiser tevens gesteld dat het rapport waarin hij wordt beschuldigd beschikbaar is en dat een vertaling zal worden toegezonden.|Voorts is gesteld dat terugzending een schending inhoudt van artikel 3 EVRM dan wel artikel 3 van het Anti-Folterverdrag.|Ten slotte is gesteld dat eiser in aanmerking dient te komen voor een voorwaardelijke vergunning tot verblijf.|In beroep heeft eiser afschriften overgelegd van het rapport waarin hij wordt beschuldigd van subversieve activiteiten met een vertaling daarvan alsmede een afschrift van een verklaring van het overlijden van eerder genoemde Kosrat|met eveneens een vertaling. Tevens is door eiser aangevoerd dat kritiek op autoriteiten, zoals eiser die heeft geuit, niet wordt aanvaard door de autoriteiten en dat dit gevolgen kan hebben voor eiser. Dit wordt volgens eiser erkend|in de ambtsberichten van 31 maart en 13 november 1998, waar gesproken wordt over personen die zich onafhankelijk opstellen.|Tevens is het tegenwerpen van een binnenlands vestgingsalternatief niet juist, nu de situatie in Noord-Irak zeer instabiel is, waarbij door eiser is verwezen naar opvattingen elders, zoals in Duitsland die er op neer komen dat|Noord-Irak niet als veilig verblijfsalternatief kan gelden.|Voorts bestond er volgens eiser een rechtsplicht hem te doen horen.|2.6 Vooropgesteld moet worden, dat niet is gebleken dat de politieke en mensenrechtensituatie in Irak zodanig is, dat asielzoekers uit dat land zonder meer als vluchteling behoren te worden aangemerkt. Derhalve zal aannemelijk|moeten zijn, dat met betrekking tot eiser persoonlijk feiten en omstandigheden bestaan waardoor hij gegronde reden heeft te vrezen voor vervolging in vluchtelingenrechtelijke zin.|2.7 De rechtbank oordeelt als volgt.|Aangaande de hoorplicht overweegt de rechtbank allereerst dat blijkens de overgelegde stukken eiser inderdaad niet is gehoord. Onder verwijzing naar de uitspraak van de Rechtseenheidskamer van deze rechtbank van 11 juli 1996, inzake|Awb 96/1770, is er sprake van een kennelijk ongegrond bezwaar, wanneer uit het bezwaarschrift zelf reeds aanstonds blijkt dat de bezwaren van de indiener ongegrond zijn er redelijkerwijs geen twijfel mogelijk is over die conclusie.|De inhoud van het bezwaarschrift moet worden beoordeeld in samenhang met hetgeen in eerste instantie door betrokkene is aangevoerd en met de motivering van de|primaire beslissing.|Eisers vluchtrelaas is niet zonder meer ongeloofwaardig en het verhaal past in voldoende mate in hetgeen bekend is over de situatie in Irak.|Eiser heeft in het nader gehoor onder andere gesteld dat hij naast peshmerga eveneens zanger en dichter is. Dienaangaande heeft eiser onder andere gesteld dat hij in 1993 heeft gezongen over de Intifadah en dat hij daarvan|cassettebandjes heeft meegenomen. Voorts heeft eiser medegedeeld dat hij, nadat voornoemde C op 23 oktober 1997 werd gedood, in februari en april 1998 in het openbaar in de Rushbenbiri-zaal in Sulaymaniyah kritische gedichten heeft|voorgedragen. In april 1998 heeft eiser een gedicht voorgedragen, waarin hij zich kritisch heeft uitgelaten over beide Koerdische politieke partijen.|In het ambtsbericht van 31 maart 1998 (kenmerk:DPC/AM 568758) wordt een aantal risicogroepen in Noord-Irak genoemd die het risico lopen slachtoffer te worden van mensenrechtenschendingen. Een van die groepen is de groep|intellectuelen, die een onafhankelijke positie ten opzichte van beide leidende Koerdische fracties innemen. Gelet op het bovenstaande is het naar het oordeel van de rechtbank niet ondenkbaar dat eiser behoort tot deze risiscogroep.|Teneinde daarover meer duidelijkheid te krijgen had het op de weg van verweerder gelegen om eiser te doen horen.|2.8 Het vorenstaande leidt tot de conclusie dat verweerder in strijd heeft gehandeld met het bepaalde in artikel 7:2 juncto 7:3 Awb door het horen van eiser achterwege te laten.|2.9 Het beroep is derhalve gegrond.|2.10 Nu het beroep gegrond wordt verklaard, ziet de rechtbank aanleiding verweerder met toepassing van artikel 8:75 Awb te veroordelen tot vergoeding van de proceskosten van eiser alsmede het griffierecht. Nu ten behoeve van eiser|een toevoeging is verleend krachtens de Wet op de rechtsbijstand dient ingevolge het tweede lid van artikel 8:75 Awb de betaling van deze kosten te geschieden aan de griffier van de rechtbank.|deze kosten zijn op grond van het bepaalde in het Besluit proceskosten bestuursrecht vastgesteld op f 1.420,-.|3 BESLISSING|De rechtbank:|a. verklaart het beroep gegrond;|b. vernietigt de beschikking van 1 december 1999;|c. draagt verweerder op een nieuwe beschikking te geven met inachtneming van deze uitspraak;|d. wijst de Staat der Nederlanden aan als rechtspersoon om het betaalde griffierecht ad f 50,00 aan eiser te vergoeden;|e. veroordeelt verweerder in de proceskosten van eiser ad f 1.420,--, onder aanwijzing van de Staat der Nederlanden als rechtspersoon die deze kosten aan de griffier dient te vergoeden.|Deze uitspraak is gedaan door mr. H.C.P. Venema en in het openbaar uitgesproken op 8 november 2000 in tegenwoordigheid van L. Nijenhuis als griffier.|-------------------|Tegen deze uitspraak staat geen rechtsmiddel open.|Afschrift verzonden:"
ECLI:NL:HR:2011:BQ9115,none,Uitspraak,10/00490,Civiel recht,Hoge Raad,2011-06-24 00:00:00,Conclusie: ECLI:NL:PHR:2011:BQ9115,Cassatie,none,none,Raad voor de Rechtspraak,2013-04-05 00:00:00,2018-03-11 18:28:34,Art. 81 RO. Verbintenissenrecht. Bloementeeltlicentie. Toerekenbare tekortkoming in de nakoming van licentieovereenkomst? Aansprakelijkheid voor de schade wegens gebrekkigheid (nieuw) ras?,"24 juni 2011|Eerste Kamer|10/00490|RM/TT|Hoge Raad der Nederlanden|Arrest|in de zaak van:|[Eiser],|wonende te [woonplaats],|EISER tot cassatie,|advocaat: mr. P.J.L.J. Duijsens,|t e g e n|[Verweerster],|gevestigd te [vestigingsplaats],|VERWEERSTER in cassatie,|advocaat: mr. P.J.M. von Schmidt auf Altenstadt.|Partijen zullen hierna ook worden aangeduid als [eiser] en [verweerster].|1. Het geding in feitelijke instanties|Voor het verloop van het geding in feitelijke instanties verwijst de Hoge Raad naar de navolgende stukken:|a. de vonnissen in de zaak 98/1683 van de rechtbank 's-Gravenhage van 22 juli 1998, 15 september 1999 en 5 maart 2003;|b. de arresten in de zaak 03/1193/105.001.156 van het gerechtshof te 's-Gravenhage van 8 september 2005, 23 februari 2006, 28 augustus 2008 en 22 september 2009.|De arresten van het hof zijn aan dit arrest gehecht.|2. Het geding in cassatie|Tegen de voornoemde arresten van 8 september 2005, 23 februari 2006 en 22 september 2009 van het hof heeft [eiser] beroep in cassatie ingesteld. De cassatiedagvaarding is aan dit arrest gehecht en maakt daarvan deel uit.|[Verweerster] heeft geconcludeerd tot verwerping van het beroep.|De zaak is voor partijen toegelicht door hun advocaten.|De conclusie van de Advocaat-Generaal J.L.R.A. Huydecoper strekt tot verwerping.|3. Beoordeling van de middelen|De in de middelen aangevoerde klachten kunnen niet tot cassatie leiden. Zulks behoeft, gezien art. 81 RO, geen nadere motivering nu de klachten niet nopen tot beantwoording van rechtsvragen in het belang van de rechtseenheid of de rechtsontwikkeling.|4. Beslissing|De Hoge Raad:|verwerpt het beroep;|veroordeelt [eiser] in de kosten van het geding in cassatie, tot op deze uitspraak aan de zijde van [verweerster] begroot op € 2.372,34 aan verschotten en € 2.200,-- voor salaris.|Dit arrest is gewezen door de raadsheren E.J. Numann, als voorzitter, A.M.J. van Buchem-Spapens, J.C. van Oven, C.A. Streefkerk en C.E. Drion, en in het openbaar uitgesproken door de raadsheer E.J. Numann op 24 juni 2011."
ECLI:NL:RVS:2014:3710,none,Uitspraak,201400674/1/V1,Bestuursrecht; Vreemdelingenrecht,Raad van State,2014-10-06 00:00:00,"Eerste aanleg: ECLI:NL:RBGEL:2013:6138, Bekrachtiging/bevestiging",Hoger beroep,'s-Gravenhage,none,Raad voor de Rechtspraak,2014-10-15 00:00:00,2015-09-02 00:51:51,"Bij besluit van 18 december 2009 heeft de staatssecretaris van Justitie een aanvraag van de vreemdeling om hem een verblijfsvergunning regulier voor bepaalde tijd met de aantekening ""EG-langdurig ingezetene"" te verlenen afgewezen.","201400674/1/V1.|Datum uitspraak: 6 oktober 2014|AFDELING|BESTUURSRECHTSPRAAK|Uitspraak met toepassing van artikel 8:54, eerste lid, van de Algemene wet bestuursrecht (hierna: de Awb) op het hoger beroep van:|de staatssecretaris van Veiligheid en Justitie,|appellant,|tegen de uitspraak van de rechtbank Den Haag, zittingsplaats Arnhem, van 24 december 2013 in zaak nr. 10/40927 in het geding tussen:|[de vreemdeling]|en|de staatssecretaris.|Procesverloop|Bij besluit van 18 december 2009 heeft de staatssecretaris van Justitie een aanvraag van de vreemdeling om hem een verblijfsvergunning regulier voor bepaalde tijd met de aantekening ""EG-langdurig ingezetene"" te verlenen afgewezen.|Bij besluit van 29 oktober 2010 heeft de minister voor Immigratie en Asiel het door de vreemdeling tegen de hoogte van de leges gemaakte bezwaar ongegrond verklaard. Dit besluit is aangehecht.|Bij uitspraak van 24 december 2013 heeft de rechtbank het daartegen door de vreemdeling ingestelde beroep gegrond verklaard en dit besluit vernietigd. Deze uitspraak is aangehecht.|Tegen deze uitspraak heeft de staatssecretaris hoger beroep ingesteld. Het hogerberoepschrift is aangehecht.|De vreemdeling heeft een verweerschrift ingediend.|Vervolgens is het onderzoek gesloten.|Overwegingen|1. Onder de staatssecretaris wordt tevens verstaan: diens rechtsvoorgangers.|2. De staatssecretaris klaagt dat de rechtbank ten onrechte heeft overwogen dat ten tijde van de indiening van de aanvraag op 9 november 2009 een wettelijke grondslag voor een legesheffing van het na het arrest van het Hof van Justitie van 26 april 2012, C-508/10 (ECLI:EU:C:2012:243, hierna: het arrest) geldende legestarief van € 130,00 ontbrak, zodat geen mogelijkheid bestaat om met toepassing van artikel 8:72, vierde lid, van de Awb, zelf in de zaak te voorzien, en dat de staatssecretaris met inachtneming van deze overweging opnieuw op het bezwaar dient te beslissen. Hiertoe voert de staatssecretaris aan dat artikel 3.34g, eerste lid, van het Voorschrift Vreemdelingen 2000 (hierna: het VV 2000) ten tijde van de aanvraag voldoende grondslag bood voor het heffen van leges.|2.1. Ingevolge artikel 24, tweede lid, van de Vreemdelingenwet 2000, voor zover thans van belang, is de vreemdeling in door de staatssecretaris te bepalen gevallen en volgens door de staatssecretaris te geven regels, leges verschuldigd ter zake van de afdoening van een aanvraag.|2.2. Ten tijde van de indiening van de aanvraag op 9 november 2009 was de vreemdeling ingevolge artikel 3.34g, eerste lid, van het VV 2000 ter zake van de afdoening van die aanvraag een bedrag van € 201,00 verschuldigd.|Bij Regeling van de staatssecretaris van 13 december 2012, houdende wijziging van het VV 2000, in werking getreden op 1 januari 2013 en, voor zover thans van belang, met terugwerkende kracht tot 26 april 2012, is voormeld bedrag in artikel 3.34g, eerste lid, van het VV 2000, gewijzigd in € 130,00.|2.3. De staatssecretaris heeft € 201,00 aan leges geheven. Ten tijde van de indiening van de aanvraag vormde artikel 3.34g, eerste lid, van het VV 2000 hier de wettelijke grondslag voor. Zoals volgt uit de uitspraak van de Afdeling van 9 oktober 2012 in zaak nr. 201008782/1/V1 had de staatssecretaris bij het in behandeling nemen van de aanvraag deze bepaling echter wegens strijd met het Unierechtelijk evenredigheidsbeginsel niet mogen toepassen. Nu hij dit toch heeft gedaan, heeft de rechtbank het besluit van 29 oktober 2010 terecht vernietigd.|Anders dan de rechtbank lijkt te veronderstellen, kan de staatssecretaris de gevolgen van het ten onrechte toepassen van artikel 3.34g, eerste lid, van het VV 2000, niet slechts repareren door deze bepaling met terugwerkende kracht tot de datum van de indiening van de aanvraag te wijzigen. Vergelijk de uitspraak van de Afdeling van 11 augustus 2014 in zaak nr. 201402834/1/V1. Ter motivering van haar oordeel dat zelf in de zaak voorzien niet mogelijk is, heeft de rechtbank dan ook ten onrechte overwogen dat ten tijde van de indiening van de aanvraag een wettelijke grondslag voor een legestarief van € 130,00 ontbrak. In zoverre is de klacht terecht voorgedragen.|2.4. Het bovenstaande leidt echter niet tot het oordeel dat de rechtbank ten onrechte heeft nagelaten zelf in de zaak te voorzien. Het is in dit geval aan de staatssecretaris om de gevolgen van het ten onrechte toepassen van artikel 3.34g, eerste lid, van het VV 2000, zoals dit luidde ten tijde van de aanvraag, te repareren.|De grief faalt.|3. Het hoger beroep is kennelijk ongegrond. De aangevallen uitspraak dient te worden bevestigd met verbetering van de gronden waarop deze rust.|4. De staatssecretaris dient op na te melden wijze tot vergoeding van de proceskosten te worden veroordeeld.|Beslissing|De Afdeling bestuursrechtspraak van de Raad van State:|I. bevestigt de aangevallen uitspraak;|II. veroordeelt de staatssecretaris van Veiligheid en Justitie tot vergoeding van bij de vreemdeling in verband met de behandeling van het hoger beroep opgekomen proceskosten tot een bedrag van € 487,00 (zegge: vierhonderdzevenentachtig euro), geheel toe te rekenen aan door een derde beroepsmatig verleende rechtsbijstand;|III. bepaalt dat van de staatssecretaris van Veiligheid en Justitie een griffierecht van € 478,00 (zegge: vierhonderdachtenzeventig euro) wordt geheven.|Aldus vastgesteld door mr. R. van der Spoel, voorzitter, en mr. C.J. Borman en mr. G. van der Wiel, leden, in tegenwoordigheid van mr. E.J.A. Idema, griffier.|w.g. Van der Spoel w.g. Idema|voorzitter griffier|Uitgesproken in het openbaar op 6 oktober 2014|512."
ECLI:NL:RBLEE:2008:BD6634,none,Uitspraak,87360,Civiel recht; Personen- en familierecht,Rechtbank Leeuwarden,2008-07-09 00:00:00,none,Eerste aanleg - enkelvoudig,none,none,Raad voor de Rechtspraak,2013-04-05 00:00:00,2018-03-12 09:56:09,"Beëindiging alimentatieverplichting van de man door grievend gedrag van de vrouw.  De vrouw heeft de omgang tussen de man en de kinderen jarenlang geblokkeerd en gefrustreerd. Voorts is zij weigerachtig geweest om zich in te spannen het slopende conflict tussen haar en de man te beëindigen door (forensische) mediation. Zij heeft het conflict juist verhard door de man te beschuldigen van seksueel misbruik van de kinderen, zonder deze beschuldigingen met concrete aanwijzingen te onderbouwen. De rechtbank acht aannemelijk dat de gedragingen van de vrouw door de man als zeer schokkend en aangrijpend zijn ervaren en een onherroepelijk einde hebben gemaakt aan elk gevoel van lotsverbondenheid van hem jegens de vrouw. Dit terwijl juist die verbondenheid, ontstaan door het huwelijk, één van de voornaamste gronden is van de alimentatieplicht. De rechtbank oordeelt dat van de man in redelijkheid niet gevergd kan worden dat hij nog langer bijdraagt in de kosten van levensonderhoud van de vrouw.","RECHTBANK LEEUWARDEN|Sector civiel recht|zaak-/rekestnummer: 87360 / FA RK 08-245|beschikking van de enkelvoudige kamer d.d. 9 juli 2008 (alimentatie)|inzake|[de man],|wonende te Drachten,|hierna ook te noemen de man,|procureur mr. S.A. Roodhof,|tegen|[de vrouw],|wonende te Drachten,|hierna ook te noemen de vrouw,|procureur mr. W.A. Veenstra.|Procesverloop|De man heeft een verzoekschrift ingediend, waarbij wordt verzocht de partneralimentatie, vastgesteld bij beschikking van deze rechtbank van 23 augustus 2006, te wijzigen.|De vrouw heeft binnen de daarvoor gestelde termijn een verweerschrift ingediend.|De zaak is behandeld ter terechtzitting met gesloten deuren van deze enkelvoudige kamer op 9 juni 2008.|Bij de stukken bevindt zich een brief met producties van 26 mei 2008 van de zijde van de man en een brief met producties van 29 mei 2008 van de zijde van de vrouw.|Motivering|De man heeft ter zitting verklaard dat hij zijn verzoek op de volgende gronden baseert:|primair: gewijzigde omstandigheden bestaande uit een verminderde behoefte van de vrouw; de vrouw kan volgens de man in haar eigen levensonderhoud voorzien;|subsidiair: van de man kan op grond van de gedragingen van de vrouw in redelijkheid niet worden gevergd in haar levensonderhoud te voorzien;|meer subsidiair: gewijzigde omstandigheden bestaande uit een verminderde draagkracht van de man.|Primaire grondslag: verminderde behoefte van de vrouw|De man betoogt dat de vrouw in haar eigen levensonderhoud kan voorzien en verwijst in dat kader naar de inkomsten die de vrouw heeft genoten uit haar dienstverband met [bedrijf] vanaf 30 mei 2007 tot april 2008. De vrouw heeft zelf ontslag genomen.|De rechtbank is van oordeel dat uit dit dienstverband afgeleid kan worden dat de vrouw in staat moet worden geacht om circa 22,5 uur per week te werken en daarmee een inkomen van circa € 825,-- netto per maand te genereren.|De rechtbank overweegt dat een inkomensvermindering van een onderhoudsgerechtigde bij de bepaling van diens behoefte slechts dan buiten beschouwing mag blijven indien de onderhoudsgerechtigde uit hoofde van zijn verhouding tot de onderhoudsplichtige zich met het oog op diens belangen had behoren te onthouden van de gedragingen die tot die inkomensvermindering hebben geleid. Nu de vrouw zelf heeft verklaard ontslag te hebben genomen, enkel omdat de man conservatoir beslag dreigde te leggen op haar loon, is de rechtbank van oordeel dat de inkomensvermindering door de beëindiging van het dienstverband bij de bepaling van de behoefte van de vrouw buiten beschouwing dient te blijven.|De rechtbank stelt de behoefte van de vrouw op grond van de zogenaamde hofnorm en de gegevens, waarvan de rechtbank in haar beschikking van 23 augustus 2006 is uitgegaan, als volgt vast. Het netto gezinsinkomen ten tijde van de beëindiging van het huwelijk zal minimaal € 5.000,-- per maand hebben bedragen. Uitgaande van de kosten van de beide kinderen ad € 900,-- per maand dient de maandelijkse behoefte van de vrouw dan te worden vastgesteld op € 5.000,-- minus € 900,-- = € 4.100,-- x 60% =  € 2.460,--. De rechtbank houdt vervolgens rekening met een verdiencapaciteit van de vrouw van € 825,-- netto, zodat het maximaal door de man te betalen bedrag aan partneralimentatie op (€ 2.460,-- minus € 825,-- =) € 1.635,-- netto dient te worden gesteld.|Omdat de man op grond van de beschikking van deze rechtbank van 23 augustus 2006 in verband met zijn draagkracht gehouden is tot betaling van het mindere bedrag van € 1.250,-- bruto (vermeerderd met indexering), is de verdiencapaciteit van de vrouw geen gewijzigde omstandigheid die tot wijziging van de door de man te betalen bijdrage kan leiden.|Uit het voorgaande volgt dat de rechtbank het betoog van de man omtrent de behoefte van de vrouw, namelijk dat deze behoefte op circa € 870,-- dient te worden vastgesteld in verband met de door haarzelf aanvankelijk verzochte kinderalimentatie van € 150,-- per kind per maand, als kennelijk ongegrond en onjuist dient te worden gepasseerd. Ook de stelling van de man dat behoefte van de vrouw op een laag bedrag dient te worden gesteld, omdat zij klaarblijkelijk in staat is om ondanks een conservatoir beslag op de door de man te betalen partneralimentatie, in staat is om rond te komen, wordt door de rechtbank gepasseerd. De man miskent hiermee immers dat de behoefte van de vrouw niet in de eerste plaats afhankelijk is van een zeker bestaansminimum, maar veeleer wordt bepaald door de welstand tijdens het huwelijk.|De primaire grondslag kan dan ook niet tot wijziging van de beschikking d.d. 23 augustus 2006 leiden.|Subsidiaire grondslag: vervallen van de lotsverbondenheid|De man voert subsidiair aan dat bepaalde gedragingen van de vrouw - ieder afzonderlijk danwel in samenhang bezien - ertoe hebben geleid dat er geen sprake meer is van de aan de alimentatieverplichting gekoppelde lotsverbondenheid tussen partijen. De vrouw kan daarom volgens de man redelijkerwijze geen aanspraak meer maken op een bijdrage in haar levensonderhoud.|De gedragingen van de vrouw, waar de man op doelt hebben in de eerste plaats te maken met het onmogelijk maken van enige omgang tussen de man en zijn kinderen, maar hangen ook samen met het gebrek aan medewerking van de vrouw bij de afwikkeling van de huwelijksvoorwaarden.|De rechtbank stelt voorop dat bij de beantwoording van de vraag of aan de gewezen echtgenoot een uitkering in levensonderhoud moet worden toegekend en zo ja, tot welk bedrag, rekening moet worden gehouden met alle omstandigheden van het concrete geval. Hieronder zijn ook te verstaan niet-financiële factoren, zoals gedragingen van de onderhoudverzoekende echtgenoot. Daarbij geldt als criterium of er feiten en omstandigheden zijn, in verband waarmee van een gewezen echtgenoot in redelijkheid niet kan worden verlangd tot het levensonderhoud van de ander bij te dragen. De lotsverbondenheid, die ontstaan is door het huwelijk en daarna nog doorwerkt, is één van de voornaamste gronden voor de alimentatieplicht.|De rechtbank constateert dat de vrouw vanaf het moment dat de rechtbank in 2005 omgang tussen de man en de kinderen heeft bevolen stelselmatig weigerachtig is geweest om de diverse uitspraken van de rechtbank over de omgang na te leven, zelfs nadat er op de betreffende uitspraak de sanctie van dwangsommen of gijzeling was gesteld. De rechtbank constateert voorts dat de vrouw weigerachtig is geweest om zich in te spannen het slopende conflict te beëindigen door middel van (forensische) mediation. Integendeel, de vrouw heeft het conflict verhard door de man te beschuldigen van seksueel misbruik van de kinderen, zonder deze beschuldigingen met concrete aanwijzingen te kunnen te onderbouwen.|De rechtbank is van oordeel dat de vrouw de omgang tussen de man en de kinderen jarenlang heeft geblokkeerd en gefrustreerd, en dat de huidige weigerachtige houding van de kinderen jegens de man mede het gevolg is van de weigerachtige houding van de vrouw. In dit kader beschouwt de rechtbank de door de vrouw gestelde medewerking aan de laatste door de rechtbank vastgestelde (voorlopige) omgangsregeling d.d. 13 februari 2008 (zij stelt de kinderen op de vastgestelde omgangsmomenten op de stoep klaar te zetten) illusoir.|De rechtbank acht aannemelijk dat deze gedragingen van de vrouw door de man als zeer schokkend en ingrijpend zijn ervaren, en dat ze een onherroepelijk einde hebben gemaakt aan het gevoel van lotsverbondenheid van hem jegens de vrouw. Dit terwijl juist die verbondenheid, ontstaan door het huwelijk, die ook daarna nog doorwerkt met name in het gezamenlijk ouderschap, één van de voornaamste gronden is van de alimentatieplicht. De rechtbank is van oordeel dat van de man in redelijkheid niet gevergd kan worden dat hij nog langer bijdraagt in de kosten van levensonderhoud van de vrouw, zodat zijn verzoek om de alimentatieverplichting te beëindigen, kan worden toegewezen.|Beslissing|De rechtbank:|wijzigt de beschikking van deze rechtbank van 23 augustus 2006 aldus, dat zij thans als volgt beslist:|beëindigt de door de man te betalen uitkering tot levensonderhoud van de vrouw met ingang van 6 februari 2008;|wijst af het meer of anders verzochte;|verklaart deze beschikking uitvoerbaar bij voorraad;|compenseert de proceskosten aldus, dat iedere partij de eigen proceskosten draagt.|Deze beschikking is gegeven te Leeuwarden door mr. P.R. Tjallema, lid van de kamer, tevens kinderrechter, en uitgesproken ter openbare terechtzitting op 9 juli 2008 in tegenwoordigheid van de griffier.|(fn: 432)|Van deze beschikking kan binnen 3 maanden hoger beroep worden ingesteld bij het gerechtshof te Leeuwarden. Indien u in deze procedure bent verschenen start deze termijn op de dag van de uitspraak. Als u niet in de procedure bent verschenen kan de termijn op een latere datum beginnen. Volgens de wet bent u verplicht om voor het instellen van hoger beroep een advocaat in te schakelen. In verband met de beperkte termijn dient u zo spoedig mogelijk contact met uw/een advocaat op te nemen!|De griffier."
ECLI:NL:RBAMS:2014:1963,none,Uitspraak,HA ZA 12-1410,Civiel recht,Rechtbank Amsterdam,2014-03-05 00:00:00,none,Eerste aanleg - enkelvoudig,Amsterdam,none,Raad voor de Rechtspraak,2014-04-15 00:00:00,2015-11-12 08:31:47,Vorderingen van koper bedrijf jegens verkopers en belastingadviseur vanwege nagekomen fiscale claim. Uitleg van aansprakelijkheidserkenningen. Vordering jegens belastingadviseur als onvoldoende onderbouwd afgewezen. Vordering jegens verkopers toegewezen op grond van afgegeven aansprakelijkheidserkenning. Verkopers worden geacht bekend te zijn geweest met procedurefout in procedure tegen Spaanse fiscus toen zij aansprakelijkheid erkenden. Aan beoordeling van de vordering koopovereenkomst wordt niet toegekomen. Nadere kostenspecificatie bij akte.,"vonnis|RECHTBANK AMSTERDAM|Afdeling privaatrecht|zaaknummer / rolnummer: C/13/530909 / HA ZA 12-1410|Vonnis van 5 maart 2014|in de zaak van|1. de besloten vennootschap met beperkte aansprakelijkheid|DRIE MOLLEN INTERNATIONAL B.V.|,|gevestigd te 's-Hertogenbosch,|2. de rechtspersoon naar buitenlands recht|TOSTADORA HOLDING S.A.|,|gevestigd te Logroño, Spanje,|eiseressen,|advocaat mr. J.H.B. Crucq te Amsterdam,|tegen|1. de coöperatieve vereniging met uitgesloten aansprakelijkheid|COÖPERATIE PLANTATION U.A.|,|gevestigd te Vught,|niet verschenen,|2. de naamloze vennootschap|NPM CAPITAL N.V.|,|gevestigd te Amsterdam,|3. de besloten vennootschap met beperkte aansprakelijkheid|FRIESLAND BANK PARTICIPATIES B.V.|,|gevestigd te Leeuwarden,|4. de besloten vennootschap met beperkte aansprakelijkheid|EGERIA B.V.|,|gevestigd te Amsterdam,-|5.|[Naam 1]|wonende te[Woonplaats],|6.|[Naam 2]|wonende te[Woonplaats],|7.|[Naam 3]|wonende te[Woonplaats],|8.[Naam 4]|wonende te [Woonplaats],|gedaagden,|advocaat mr. M.R.C. van Zoest te Amsterdam,|9. de besloten vennootschap met beperkte aansprakelijkheid|KPMG MEIJBURG & CO B.V.|,|gevestigd te Amstelveen,|gedaagde,|advocaat mr. H.J. Blaisse te Amsterdam.|Eisers worden hierna gezamenlijk DMI c.s. en afzonderlijk DMI en Tostadora Holding genoemd.|Gedaagden onder 1. tot en met 8. worden hierna verkopers genoemd.|Gedaagden onder 2. tot en met 8. worden hierna NPM c.s. genoemd.|Gedaagde onder 9. wordt hierna KPMG BV genoemd.|1|De procedure|1.1.|Het verloop van de procedure blijkt uit:|de dagvaardingen van 16 en 17 oktober 2012, met producties;|de conclusie van antwoord van KPMG BV, met producties;|de incidentele conclusie tot oproeping in vrijwaring aan de zijde van NPM c.s.;|de akte referte in het vrijwaringsincident aan de zijde van DMI c.s.;|het vonnis van de rolrechter van 20 maart 2013 waarbij het NPM c.s. in het incident is vergund om KPMG BV in vrijwaring te doen dagvaarden;|de conclusie van antwoord van NPM c.s., met producties;|het tussenvonnis van 26 juni 2013 waarbij een comparitie is gelast;|het proces-verbaal van comparitie van 11 oktober 2013 en de daarin genoemde stukken.|1.2.|Ten slotte is vonnis bepaald.|2|De feiten|2.1.|Drie Mollen Beheer B.V. (hierna: DMB) en haar groepsvennootschappen (gezamenlijk: de Drie Mollen groep) zijn actief in de handel in, en verwerking van, koffie en koffieproducten. Tot 1 november 2002 werden de aandelen in DMB gehouden door verkopers.|2.2.|In 1997 heeft Drie Mollen Holding B.V., een dochtervennootschap van DMB, (hierna: DMH) de aandelen in Tostadora Holding verworven. Tostadora Holding houdt alle aandelen in het eveneens in Spanje gevestigde Union Tostadora S.A. (hierna: Union Tostadora). In het kader van deze verwerving heeft KPMG de Drie Mollen groep van fiscaal advies voorzien.|2.3.|Op 1 november 2002 hebben verkopers ingevolge een overeenkomst (|agreement for the sale and purchase of all shares in the capital of Drie Mollen Beheer B.V.,|hierna: de koopovereenkomst) alle aandelen in DMB verkocht en geleverd aan DMI. In een bijlage bij de koopovereenkomst is een lijst met verklaringen betreffende de Drie Mollen groep opgenomen ter zake waarvan verkopers jegens DMI in de koopovereenkomst de juistheid en het niet-misleidende karakter hebben gegarandeerd (hierna: de garanties). Daarnaast is, in artikel 10 van de koopovereenkomst, bepaald dat verkopers DMI zullen vrijwaren ter zake van bepaalde, in dat artikel nader aangeduide, gebeurtenissen (hierna: de vrijwaringen).|2.3.1.|In het bijzonder en voor zover hier van belang is in artikel 10 van de koopovereenkomst bepaald:|“|10. 	Indemnities|10.1|The Sellers shall severally and not jointly at all times indemnify and hold harmless|(vrijwaren)|the Purchaser or, at the election of the Purchaser, any member of the Drie Mollen Group, for the avoidance of doubt without prejudice to|Clause 9.13|, from and against any costs, expenses, liabilities, damages, or legal proceedings (including but not limited to reasonable legal and other advisers’ fees and expenses (…)) from any course of action incurred or concerning:(…)|(i)|any and all adverse Tax consequences of any Group Company which relates to any transaction, action or omission, the payment of any dividend, (…) which occurred on or before the Balance Sheet Date;|(…)|10.4|For the avoidance of doubt, the|Clauses 9.11, 9.12 and 9.13 (except for Clause 9.13.3|) will apply, mutatis mutandis, to this|Clause 10|.”|2.3.2.|Artikel 9.6. e.v. van de koopovereenkomst bevat bepalingen betreffende zogenaamde|Third Party Claims|, alsvolgt:|“|9.6	Third Party Claims|The Purchaser shall use its best efforts (i) to promptly give written notice to the Indemnifying Parties of any third party claim that could result in damage as a consequence of a Breach (“Third Party Claim”) and of the relevant facts of the matter at hand (…)|9.7|The Indemnifying Parties shall inform the Purchaser without delay (and in any event within thirty (30) days from the receipt of the relevant Claim Notice) as to whether the Indemnifying Parties elect to take over at their own costs and expenses the defence of the Third Party Claim provided that the Indemnifying Parties are accepting liability and consequently indemnify the Purchaser in full of any costs incurred or any damages resulting from such Third Party Claim. (…)”|2.3.3.|In artikel 9.13 van de koopovereenkomst is het recht van DMI om haar schade ter zake van een inbreuk op de garanties of uit hoofde van de vrijwaringen op verkopers te verhalen beperkt, alsvolgt:|“|9.13	The Purchaser has no right to invoke damages in respect of a Breach or to an Indemnity Claim, if and to the extent:|9.13.1|the possibility to mitigate or avoid damages according to applicable law has not been complied with; (…)|9.13.7|the Purchaser has already been unconditionally indemnified directly or indirectly by a third party;(…)|9.13.9|the Breach would not have occurred without a material act or a material failure to act by the Purchaser or a member of the Drie Mollen Group, or by a person whose act or failure to act may be attributed to the Purchaser or a member of the Drie Mollen Group after Completion other than to act or failure to act in the ordinary course of Business. (…)”|2.4.|Op 7 november 2003 heeft de belastinginspecteur van Logroño, Spanje, aan Tostadora Holding naheffingsaanslagen vennootschapsbelasting opgelegd in verband met winstuitkeringen van Union Tostadora aan Tostadora Holding over de jaren 1998 tot en met 2001. Met deze naheffingsaanslagen over 1998 tot en met 2001 (hierna: de aanslagen) zijn de volgende bedragen gemoeid:|Jaar|Hoofdsom|Rente|Totaal|1998|€     [bedrag]|[bedrag]|[bedrag]|1999|€[bedrag]|[bedrag]|[bedrag]|2000|€ [bedrag]|[bedrag]|[bedrag]|2001|€ [bedrag]|[bedrag]|[bedrag]|Totaal:|[bedrag]|2.5.|DMI heeft verkopers bij brief van 19 november 2003 aansprakelijk gesteld voor de aanslagen ter grootte van [bedrag], vermeerderd met rente en kosten.|2.6.|Daarin bijgestaan door het Spaanse belastingadvieskantoor Bufete Buigas, heeft Tostadora Holding op 13 januari 2004 bij de ‘Economic-Administrative Court of La Rioja’ te Logroño (hierna: het regionale gerecht) beroep aangetekend tegen de aanslagen over 1998 tot en met 2001. Tot zekerheid van de betaling van de aanslagen zijn ten gunste van de Spaanse belastingautoriteit bankgaranties verstrekt.|2.7.|De Drie Mollen groep heeft bij (enig onderdeel van) KPMG haar beklag gedaan over de aanslagen, waarop overleg is gevoerd over mogelijke schadevergoeding door KPMG. Op 25 maart 2004 heeft KPMG aan de Drie Mollen groep een memorandum gepresenteerd, dat in samenspraak met medewerkers van een Spaanse KPMG vestiging was opgesteld. Dat memorandum houdt, voor zover hier relevant, het volgende in:|“(…) In the years 1998-2000 dividends have been paid in Spain, which can be linked to the transaction (capital contributions) in 1995. On these dividends tax adjustments have been made by the Spanish authorities, including a corresponding interest charge. These are listed in table 1.|(…)|The tax advantages achieved in Spain as a result of the structure are pictured in table 2.|(…)|The interest that was paid to the Dutch company was taxed under the Dutch Finance Company regime. The tax advantages thereof are listed in Table 3.|(…)|The numbers in Tables 1-3 can be summarized as follows:|=> Tax cost in Spain as a result of the current audit in so far as[bedrag]|related to the 1995 contributions (…)|=> Tax advantages in Spain as a result of the implemented structure		    [bedrag]|=> Tax advantage in the Netherlands as a result of the implemented 		   [bedrag]|structure (…)|- - - - - - - - -|Overall result/cost							     [bedrag]|”|Volgens KPMG, zo vervolgt zij in dat memorandum, zou laatstgenoemd netto-bedrag door de Drie Mollen groep als schade kunnen worden opgevat (‘|could be perceived (…) as damages’|). Zij toont zich in het memorandum bereid om, na ommekomst van de beroepsprocedure, hiervoor een oplossing te zoeken. In het memorandum staat daarover: ‘|if Drie Mollen incurs net damages as a result of the implemented structure, KPMG will enter into negotiations with Drie Mollen to reach an acceptable settlement for all parties’|.|2.8.|Op 26 maart 2004 heeft het regionale gerecht de in 2.6 bedoelde beroepen tegen de aanslagen afgewezen. Tostadora Holding heeft hoger beroep ingesteld; ter zake van de aanslagen over 1998 en 1999 is beroep ingesteld bij de ‘Superior Court of Justice of La Rioja’ (hierna: de regionale beroepsrechter) en ter zake van de aanslagen over 2000 en 2001 bij de ‘Central Economic-Administrative Court’ (hierna: het economisch-administratief gerecht).|2.9.|Het economisch-administratief gerecht heeft het hoger beroep ter zake van de aanslagen over 2000 en 2001 in juni 2004 afgewezen op de grond dat het beroepschrift niet binnen de daartoe gestelde termijn was ingediend (hierna: de termijnoverschrijding). Van deze beslissing heeft Tostadora Holding beroep ingesteld bij de ‘National Court’ (hierna: het nationaal gerecht).|2.10.|Bufete Buigas heeft in een notitie gedateerd 4 juni 2004 inzicht gegeven in de stand van zaken in de fiscale procedures. In de notitie is over de termijnoverschrijding het volgende opgenomen:|“(…) In connection to the fiscal years 2000 and 2001 (…) an appeal before the National Court will be lodged before the 24th of September 2004. (…) the appeal lodged before the Central Economic Administrative Court was rejected, although not based on legal-tax grounds but because an interpretation of a formal requirement in fi[l]ing the appeal.|Effectively, the appeal before the Central Economic Administrative Court was sent to the same by normal mail within the legal time limit conceded to that effect. Nevertheless due to unknown reasons the appeal written was received by the Economic Administrative Court when the said legal period was expired, so the Economic Administrative Court has denied the appeal based on said formal requirement.|Therefore, it has now to be demonstrated to the Superior Court (National Court) that the appeal was delivered to the messengers within the legal term and therefore it is to be accepted by the Court as filed on time.(…)|”|2.11.|In een brief van 11 augustus 2004 van KPMG Meijburg & Co belastingadviseurs staat het volgende:|“|1. Wij zijn van oordeel dat in het due diligence rapport van [KPMG Spanje] d.d. 7 november 1996 (…) ten onrechte niet is gewezen op het risico dat dividenduitkeringen van Union Tostadora SA bij de Spaanse moedermaatschappij effectief in de belastingheffing zouden worden betrokken.|Aangezien De Drie Mollen (respectievelijk Tostadora Holding SA) via KPMG Meijburg & Co de adviezen van KPMG Spanje heeft betrokken, dienen wij volledige aansprakelijkheid te aanvaarden voor de schade die verband houdt met het niet vermelden van mogelijke problemen met betrekking tot de dividenduitkeringen door Union Tostadora SA. (…)|3. Aan de aanvaarding van aansprakelijkheid (…) verbinden wij de voorwaarde, dat KPMG Spanje alle stukken die namens Tostadora Holding SA in de procedures zullen worden ingediend, vooraf in concept ter beoordeling ontvangt, en ook overigens volledig op de hoogte wordt gehouden van het verloop van de in gang gezette procedures.”|2.12.|Bij brief van 7 oktober 2004 heeft DMI verkopers ingelicht over de stand van zaken in de fiscale procedures. Daarbij is verwezen naar de in 2.10 genoemde notitie van 4 juni 2004 van Bufete Buigas, welke notitie aan de brief was gehecht.|2.13.|Op 4 februari 2005 heeft het regionale gerecht het beroep ter zake van de aanslagen over 1998 en 1999 in laatste instantie verworpen.|2.14.|Op 28 april 2005 heeft de heer [Naam 5], een door verkopers ingeschakelde Spaanse belastingadviseur, op het kantoor van Bufete Buigas documentatie betreffende de fiscale procedures ingezien en met medewerkers van dat kantoor over die procedures gesproken.|2.15.|Bij brief van 16 augustus 2005 heeft mr. J.W. Berk, kantoorgenoot van mr. Van Zoest voornoemd en advocaat van verkopers, aan DMI laten weten dat verkopers gezamenlijk aansprakelijkheid aanvaarden voor “de zogenaamde Tostadora claim”, alsvolgt:|“Onder verwijzing naar artikel 9.7 van [de koopovereenkomst] bericht ik u namens [verkopers] dat zij – naar rato van de door hen verkochte gewone aandelen in Drie Mollen Beheer B.V. - aansprakelijkheid aanvaarden voor de zogenaamde Tostadora claim, aan partijen genoegzaam bekend, en dat zij gezamenlijk dientengevolge uw cliënte Drie Mollen International B.V. volledig zullen vrijwaren van kosten en schade voortvloeiend uit deze claim.|Cliënten zullen de verdediging van deze claim overnemen (…).|Ik dank u voor uw bijdrage aan de afwikkeling van deze kwestie”|2.16.|Op 18 september 2006 onderscheidenlijk 28 mei 2007 heeft het nationale gerecht de beroepen tegen de aanslagen over 2000 onderscheidenlijk 2001 afgewezen. Tostadora heeft hierop cassatie ingesteld bij de ‘Tribunal Supremo’ (hierna: het cassatieberoep).|2.17.|Namens verkopers heeft mr. Berk zich eind 2006 jegens DMI op het standpunt gesteld niet te zijn geïnformeerd over de termijnoverschrijding in de fiscale procedures. Bij brief van 18 december 2006 heeft mr. Crucq dit namens DMI weersproken. Daartoe heeft hij onder meer gewezen op het bezoek van [Naam 5] aan het kantoor van Bufete Buigas en op de in 2.10 genoemde notitie van dat kantoor. Mr. Berk heeft vervolgens bij e-mail van 27 december 2006 aan mr. Crucq geschreven:|“Naar aanleiding van uw brief heb ik ook de brief van 7 oktober 2004 van Drie Mollen International B.V. nog eens nagelezen alsmede het overzicht van de ‘stand van zaken’ van Bufete Buigas. (…) Uit de ‘stand van zaken’ lijkt te volgen dat het betreffende beroepschrift tijdig per bode is aangeboden maar niettemin te laat is geregistreerd bij het gerecht. Het verslag suggereert dat daartegen nog bewijs kan worden aangevoerd. Wat daarvan zij, deze feiten zijn gepresenteerd aan de verkopers alvorens zij hun aansprakelijkheid aanvaardden. (…) de relatieve rust tussen Kerst en Oud- en Nieuw [heeft] mij eraan doen denken (…) dat nog wel een en ander geregeld moet worden teneinde cliënten verhaalsrechten te geven.|Alvorens cliënten daarom aan te schrijven met een verzoek tot betaling c.q. ter beschikking stellen van fondsen zal ik graag met [DMI] bespreken hoe zij haar rechten jegens KPMG Meijburg & Co én haar rechten jegens Bufete Buigas aan cliënten zou willen overdragen. Alternatief zou zijn dat cliënten [DMI] slechts bevoorschotten totdat de verhaalsacties jegens KPMG Meijburg & Co danwel Bufete Buigas zijn afgerond. Wat betreft de hoogte van de schadevergoeding dan wel de bevoorschotting hecht ik eraan vast te leggen dat cliënten met name hebben ingestemd met het aanvaarden van aansprakelijkheid om onnodige kosten (…) te voorkomen.(…)”|2.18.|In de loop van 2007 hebben verkopers aan DMI in verband met de aanslagen over 1998 en 1999 een bedrag van [bedrag] betaald.|2.19.|Mr. Berendsen, die de behandeling van de zaak had overgenomen van zijn kantoorgenoot mr. Berk, heeft op 6 juni 2007 aan mr. Crucq (DMI) doen weten dat verkopers niet inzien waarom de betaling van de aanslagen over 2000 en 2001 voor hun rekening zou moeten komen en aansprakelijkheid daarvoor van de hand gewezen.|2.20.|In de loop van 2010 is het cassatieberoep verworpen, waarmee de aanslagen over 2000 en 2001 onherroepelijk zijn geworden. Tostadora Holding heeft aan de Spaanse belastingautoriteit een bedrag van € [bedrag],- voldaan en is voor het overige een betalingsregeling overeengekomen.|2.21.|Op 31 maart 2012 is DMI juridisch gefuseerd met DMB, met als gevolg dat DMI is opgehouden te bestaan.|3|Het geschil|3.1.|DMI c.s. vordert  samengevat – bij vonnis, uitvoerbaar bij voorraad,|i) te verklaren voor recht dat verkopers en KPMG BV jegens DMI c.s. hoofdelijk danwel gezamenlijk aansprakelijk zijn voor de schade;|ii) veroordeling van verkopers en KPMG BV, hoofdelijk danwel gezamenlijk, tot voldoening van:|a. de hoofdsom van – naar de rechtbank begrijpt – de aanslagen over 2000 en 2001;|b. verschuldigde en betaalde invorderingsrente op de belastingaanslagen;|c. bankkosten van DMI c.s.;|d. juridische kosten van DMI c.s.;|e. een en ander vermeerderd met rente vanaf het moment van betaling door DMI;|( iii) veroordeling van verkopers en KPMG BV in de kosten.|3.2.|DMI c.s. grondt haar vorderingen jegens KPMG BV op de aansprakelijkheidserkenningen opgenomen in de brieven van 11 augustus 2004 en 19 oktober 2006. Haar vorderingen jegens verkopers grondt DMI c.s. enerzijds op de erkenning van aansprakelijkheid door verkopers zoals vervat in de berichten van mr. Berk van 16 augustus 2005 en 12 februari 2007 en anderzijds op de koopovereenkomst, in het bijzonder op het in de artikelen 9 en 10 opgenomen stelsel van garanties en vrijwaringen. De schade die DMI c.s. stelt te hebben geleden en waarvoor KPMG BV en verkopers ex artikel 6:102 lid 1 BW hoofdelijk aansprakelijk zijn, is gelijk aan het bedrag van de aanslagen over 2000 en 2001, vermeerderd met rente, bankkosten en juridische kosten.|3.3.|KPMG BV en NPM c.s. voeren verweer tegen de vordering.|3.4.|Op de stellingen van partijen wordt hierna, voor zover van belang, nader ingegaan.|4|De beoordeling|4.1.|De rechtbank neemt op basis van de – in zoverre niet of onvoldoende gemotiveerd weersproken – stellingen van DMI c.s. aan dat DMB en DMI op 31 maart 2012 zijn gefuseerd en dat DMH en DMI in de loop van 2013 zijn gefuseerd. Bij deze juridische fusies zijn de rechten en verplichtingen van DMB en DMH van rechtswege overgegaan op DMI.|Vorderingen van DMI jegens KPMG BV.|4.2.|DMI grondt haar vorderingen jegens KPMG BV louter op de aansprakelijkheidserkenningen zoals deze volgens haar zijn opgenomen in de brieven van 11 augustus 2004 en 19 oktober 2006. Zoals ter comparitie is bevestigd, strekt de onderhavige procedure er niet toe vast te stellen of KPMG BV al dan niet heeft gehandeld zoals van een redelijk handelend en redelijk bekwaam belastingadviseur mocht worden verwacht en zijn de schadevergoedingsvorderingen niet gestoeld op de (on)juistheid van haar advisering. Voor zover KPMG BV ten verwere aanvoert dat haar advisering deugdelijk was, althans dat causaal verband tussen de vermeende gebrekkige advisering en de schade ontbreekt, gaat de rechtbank daaraan dan ook voorbij.|4.3.|KPMG BV stelt zich op het standpunt dat de bewuste brief van 11 augustus 2004 niet door haar, maar door de maatschap KPMG Meijburg & Co is geschreven. De rechtbank stelt vast dat de rechtsvorm van de afzender niet blijkt uit de brief zelf; in het hoofd van de brief is slechts vermeld dat deze afkomstig is van “KPMG Meijburg & Co” met als onderschrift ‘belastingadviseurs’ en in het onderschrift is vermeld dat KPMG Meijburg & Co belastingadviseurs “een samenwerkingsverband van besloten vennootschappen” betreft en onderdeel uitmaakt van KPMG International, een Zwitsers samenwerkingsverband. Een KvK-registratienummer is in de brief evenmin vermeld. Onder deze omstandigheden heeft DMI er gerechtvaardigd op mogen vertrouwen dat de brief afkomstig was van KPMG BV – een vennootschap die voluit immers eveneens is genaamd KPMG Meijburg & Co BV – en kan KPMG BV zich er nu niet op beroepen dat die brief niet van haar afkomstig is.|4.4.|Omdat de rechten en verplichtingen van DMH uit hoofde van de onder 4.1 genoemde juridische fusie zijn overgegaan op DMI, komt aan de omstandigheid dat, zoals KPMG aanvoert, de aansprakelijkheidserkenning slechts tot DMH was gericht, geen betekenis toe.|4.5.|KPMG BV en DMI twisten over de reikwijdte van de aansprakelijkheidserkenning opgenomen in de brief van 11 augustus 2004. Volgens DMI heeft KPMG BV met die brief onherroepelijk en onvoorwaardelijk aansprakelijkheid erkend voor haar schade, bestaande uit het bedrag van de aanslagen en de daarmee verband houdende juridische en bancaire kosten.|4.6.|KPMG BV bestrijdt deze ruime uitleg van de aansprakelijkheidserkenning in de brief van 11 augustus 2004, welke erkenning volgens haar een voorwaardelijk karakter draagt, in de context moet worden geplaatst van wat daaraan voorafging en zich bovendien slechts uitstrekt tot de in die brief bedoelde schade ten gevolge van de (veronderstelde) onjuiste advisering, vast te stellen aan de hand een vermogensvergelijking op geconsolideerd niveau.|4.7.|Wat betreft de totstandkomingsgeschiedenis van de brief van 11 augustus 2004, voert KPMG BV het volgende aan. Toen DMH te kennen gaf dat zij genoegdoening wenste in verband met de over 1998 tot en met 2001 opgelegde aanslagen, is KPMG met haar in overleg getreden. In samenspraak met medewerkers van een Spaanse KPMG vestiging, heeft KPMG toen in maart 2004 het in 2.7 bedoelde memorandum opgesteld, dat aan DMH is voorgelegd. In dat memorandum is, rekening houdend met alle Nederlandse en Spaanse aspecten, een schatting gemaakt van het fiscale nadeel van de Drie Mollen groep op geconsolideerd niveau. Het fiscale nadeel dat per saldo, op geconsolideerd niveau, resteert wanneer de (fiscale) voordelen van de destijds bij de overname van de Spaanse vennootschappen gekozen fiscale structuur worden afgezet tegen de nadelen van de opgelegde aanslagen, wordt – aldus KPMG BV – in het memorandum geschat op ongeveer € 40.000,-. In het memorandum is voorts vermeld dat dit nadeel mogelijk door DMH als schade kon worden opgevat en dat KPMG BV bereid is om, na het doorlopen van de fiscale beroepsprocedures, met DMH over genoegdoening te spreken. Omdat DMH met dit voorstel niet geheel tevreden was, hebben partijen, aldus KPMG BV, nader overleg gevoerd. Dat heeft geleid, zo betoogt KPMG BV, tot de brief van 11 augustus 2004.|4.8.|Die brief moet, zo voert KPMG BV aan, dan ook in het verlengde van het eerdere overleg en het memorandum van maart 2004 worden gezien. Haar vrijblijvende aanbod om met DMH in onderhandeling te treden, werd omgezet in een voorwaardelijke aansprakelijkheidserkenning, die echter geen betrekking had op het volledige bedrag van de aanslagen, maar slechts op schade ten gevolge van het (verondersteld) onjuiste advies, berekend, en wel - net als in het memorandum van maart 2004 - door de voordelen van de gekozen structuur op Nederlands geconsolideerd niveau af te zetten tegen het nadelige gevolg van de aanslagen.|4.9.|DMI c.s. heeft niet weersproken dat in het voorafgaande overleg tussen partijen en in het memorandum van maart 2004 nog werd uitgegaan van een schadevergoeding bestaande in het (uiteindelijke) fiscale nadeel op geconsolideerd niveau. Evenmin heeft DMI c.s. feiten en omstandigheden aangevoerd waaruit volgt partijen in de aanloop naar de brief van 11 augustus 2004 van dat uitgangspunt zijn afgeweken. De rechtbank is daarom van oordeel dat DMI c.s. de in de brief van 11 augustus 2004 opgenomen verklaring van KPMG BV redelijkerwijs zo heeft moeten begrijpen dat KPMG BV aansprakelijkheid erkende voor schade die DMH op geconsolideerd niveau en berekend op de wijze als uiteengezet in het memorandum van maart 2004, zou lijden. Dit wordt niet anders doordat, zoals DMI c.s. nog heeft aangevoerd, KPMG BV later, bij brief van 19 oktober 2006, alsnog aansprakelijkheid heeft aanvaard voor het gehele bedrag van de aanslagen over 1998 en 1999. KPMG BV heeft immers aangevoerd dat dit laatste ingegeven was door specifieke, zakelijke overwegingen (de aanslagen over 1998 en 1999 betroffen, anders dan die over 2000 en 2001, betrekkelijk geringe bedragen en KPMG BV wenste de klantrelatie met de Drie Mollen groep te bestendigen).|4.10.|De rechtbank begrijpt dat het ‘netto’ fiscale nadeel op geconsolideerd niveau door KPMG BV in het memorandum schattenderwijs was berekend op (maximaal) circa € 40.000,-. Het had op de weg van DMI c.s. gelegen om inzichtelijk te maken wat de omvang van het uiteindelijke ‘netto’ fiscale nadeel over de jaren 2000 en 2001 was, althans om feitelijke informatie te verschaffen aan de hand waarvan dat uiteindelijk geleden nadeel had kunnen worden berekend. DMI c.s. heeft dat nagelaten. Omdat zij daartoe wel voldoende gelegenheid heeft gehad, wordt haar vordering jegens KPMG BV, als onvoldoende onderbouwd afgewezen.|4.11.|Bij deze stand van zaken kunnen de overige verweren van KPMG BV – waaronder haar beroep op dwaling en op het niet vervuld zijn van de voorwaarden waaronder aansprakelijkheid zou zijn erkend – onbesproken blijven.|4.12.|DMI c.s. zal, als de in het ongelijk gestelde partij, worden veroordeeld in de proceskosten aan de zijde van KPMG BV. Deze proceskosten worden aan de zijde van KPMG BV begroot op:|- griffierecht	€	3.621,-|- salaris advocaat	€|6.422,-|(2 punten × tarief € 3.211,00)|totaal	€        10.043,-.|Vorderingen van DMI c.s. jegens verkopers|4.13.|De vorderingen van DMI c.s. jegens verkopers zijn in de eerste plaats gegrond op de brief van mr. Berk van 16 augustus 2005 en in de tweede plaats op bepaalde in koopovereenkomst opgenomen garanties en vrijwaringen.|4.14.|In diens brief van 16 augustus 2005 heeft mr. Berk namens verkopers te kennen gegeven aansprakelijkheid te aanvaarden voor de zogenaamde Tostadora claim en DMI volledig te vrijwaren voor daaruit voortvloeiende kosten en schade. Gesteld noch gebleken is dat - naast DMI, waaraan de brief is gericht - ook Tostadora Holding aan deze brief enige aanspraak kan ontlenen; een grondslag voor de vorderingen van Tostadora Holding jegens verkopers kan in deze brief dan ook niet worden gevonden.|4.15.|Partijen twisten over de vraag of verkopers geacht moeten worden op de hoogte te zijn geweest van de termijnoverschrijding toen mr. Berk op 16 augustus 2005 voormelde brief schreef.|4.16.|De rechtbank beantwoordt die vraag bevestigend. Al bij brief van 7 oktober 2004 hebben verkopers immers de in 2.10 bedoelde notitie van Bufete Buigas toegezonden gekregen. In die notitie staat dat het beroepschrift pas na het verstrijken van de voorgeschreven termijn door het economisch-administratief gerecht was ontvangen en dat het beroep tegen de aanslagen over 2000 en 2001 daarom op formele gronden was verworpen. Verkopers hadden dus kunnen lezen dat sprake was van een termijnoverschrijding die (voorlopig) tot gevolg had gehad dat het beroep was afgewezen. Weliswaar is in de notitie ook vermeld dat thans aangetoond zal moeten worden “|that the appeal was delivered to the messengers within the legal term and therefore it is to be accepted by the Court as filed on time|”, over de kans dat Tostadora Holding daarin zou slagen, heeft Bufete Buigas zich in die notitie niet uitgelaten. Vertrouwen dat deze fout met succes kon worden hersteld, hebben verkopers aan deze notitie dus redelijkerwijs niet kunnen ontlenen. Daarnaast neemt de rechtbank in aanmerking dat een Spaanse belastingadviseur van verkopers, [Naam 5], op 28 april 2005 een bezoek heeft gebracht aan het kantoor van Bufete Buigas, aldaar – naar NPM c.s. onvoldoende gemotiveerd en concreet heeft weersproken - inzage heeft gehad in de processtukken in de Spaanse beroepsprocedures en met medewerkers van dat kantoor over de procedures heeft gesproken (dagvaarding onder 26. en 65.). Ook dat maakt dat verkopers geacht worden op 16 augustus 2005 op de hoogte te zijn geweest van de termijnoverschrijding, althans dat de dwaling voor hun rekening behoort te blijven, aangezien zij hun onderzoeksplicht hebben verzaakt. Ten slotte neemt de rechtbank in aanmerking dat mr. Berk zelf in diens e-mail van 27 december 2006 (zie onder 2.17) uiteindelijk ook erkent dat verkopers al eerder met de termijnoverschrijding bekend hadden kunnen zijn, waar hij schrijft: “|Wat daarvan zij, deze feiten zijn gepresenteerd aan de verkopers alvorens zij hun aansprakelijkheid aanvaardden”|.|4.17.|Omdat verkopers dus geacht worden reeds op 16 augustus 2005 bekend te zijn geweest met de termijnoverschrijding, komt de grond aan het beroep van NPM c.s. op dwaling te ontvallen.|4.18.|NPM c.s. voert voorts aan – zo begrijpt de rechtbank haar betoog in 57 tot en met 61 bij conclusie van antwoord – dat aan de brief van 16 augustus 2005 geen aansprakelijkheid kan worden ontleend omdat die de brief, kort gezegd, op verschillende fronten niet voldoet aan de regeling opgenomen in artikel 9.7 van de koopovereenkomst (betreffende|third party claims|). De rechtbank verwerpt dit verweer. Artikel 9.7 van de koopovereenkomst strekt er – blijkens de tekst van die bepaling – toe voor te schrijven op welke wijze verkopers te kennen kunnen geven dat zij de verdediging tegen een vordering van een derde (die tevens een schending van een garantie onder de koopovereenkomst meebrengt), over willen nemen, en hoe het overnemen van die verdediging vervolgens plaatsvindt. Artikel 9.7 stelt weliswaar aan een dergelijke overname van de verdediging de voorwaarde dat de verkopers eerst aansprakelijkheid aanvaarden, maar schrijft niet voor waaraan een eventuele aansprakelijkheidserkenning moet voldoen. Evenmin wordt aan de geldigheid van een aansprakelijkheidserkenning de voorwaarde verbonden dat de verdediging eerst met succes moet zijn overgenomen althans dat eerst aansprakelijkheid onder de koopovereenkomst wordt vastgesteld, zoals NPM c.s. ter comparitie heeft betoogd. Zonder nadere toelichting die ontbreekt, valt dan ook niet in te zien in welk opzicht de in de brief opgenomen aansprakelijkheidserkenning tekortschiet, laat staan waarom dit ertoe moet leiden dat aan die aansprakelijkheidserkenning geen betekenis toekomt.|4.19.|Omdat verkopers, als overwogen, ten tijde van de aansprakelijkheidserkenning geacht worden bekend te zijn geweest met de termijnoverschrijding en niet is gebleken dat die erkenning onder invloed van een wilsgebrek tot stand is gekomen, heeft zij die erkenning, anders dan verkopers betogen, later – bij brief van mr. Berendsen van 6 juni 2007 - niet met succes kunnen herroepen.|4.20.|In de brief van 16 augustus 2005 staat dat verkopers naar rato van hun aandelenbezit “aansprakelijkheid aanvaarden voor de zogenaamde Tostadora claim, aan partijen genoegzaam bekend”. Naar DMI c.s. stelt (zie dagvaarding onder 11.) en NPM c.s. op zichzelf niet bestrijdt, heeft de term “Tostadora claim” betrekking op de met de aanslagen over de jaren 1998 tot en met 2001 samenhangende schade ter grootte van[bedrag], vermeerderd met rente en kosten, ter zake waarvan DMI op 19 november 2003 een zogenaamde|claim notice|heeft gestuurd. Bij gebrek aan feiten of omstandigheden waaruit volgt dat partijen hieraan een andere betekenis hebben toegekend, is de rechtbank van oordeel dat verkopers met deze brief derhalve, zonder voorbehoud, aansprakelijkheid hebben aanvaard voor het bedrag van de aanslagen over 1998 tot en met 2001 ter grootte van [bedrag] en voor rente en kosten. Bij die stand van zaken is voor een beroep op de artikelen 9.13.1, 9.13.7 en 9.13.9 van de koopovereenkomst geen plaats meer. Daarbij komt dat NPM c.s. - die zich op de betreffende bepalingen in de koopovereenkomst beroept – heeft nagelaten aan te voeren in hoeverre elk van de in 9.13.1, 9.13.7 en 9.13.9 bedoelde gebeurtenissen zich heeft voorgedaan en nader inzichtelijk te maken welk gedeelte van de gevorderde schadevergoeding DMI als gevolg daarvan niet toekomt.|4.21.|Het voorgaande maakt dat verkopers in elk geval jegens DMI aansprakelijk zijn voor de hoofdsom van de aanslagen over de jaren 2000 en 2001 van in totaal [bedrag],-.|4.22.|Met de brief van 16 augustus 2005 hebben verkopers voorts toegezegd DMI te zullen vrijwaren van kosten en schade voortvloeiend uit de Tostadora claim, zodat ook voor vergoeding van deze kosten en schade grond bestaat.|4.23.|De door DMI c.s. opgevoerde kosten- en schadeposten bestaan uit:|a. a)[bedrag],- aan reeds verschuldigde rente over de periode tot 22 augustus 2011;|b)[bedrag],- aan rente over periodieke betalingen totdat de laatste termijn zal zijn betaald;|c) [bedrag],- aan bankkosten;|d)[bedrag],- aan juridische kosten.|4.24.|Op DMI c.s., die betaling van bovenbedoelde rente- en kostenposten vordert, rust de last om inzichtelijk te maken waaruit deze zijn opgebouwd en waarom deze als kosten en schade voortvloeiend uit de Tostadora claim hebben te gelden. DMI c.s.  heeft dat tot op heden onvoldoende gedaan. Op dit moment is onvoldoende duidelijk waaruit de door haar bij dagvaarding overgelegde overzichten, zijn opgebouwd en in hoeverre deze tot de (overgelegde) bankafschriften en facturen zijn te herleiden. Evenmin is toegelicht waarom de in de overzichten en op de facturen en bankafschriften vermelde bedragen allemaal kosten en schade voortvloeiend uit de Tostadora claim zijn (zo wijst NPM c.s. er terecht op dat geen inzicht is gegeven in de renteberekeningen en evenmin duidelijk is of de opgevoerde advocatenkosten ook allemaal verband houden met de Tostadora claim). Doordat deze informatie ontbreekt, hebben verkopers nog niet adequaat op de gestelde schade en kosten kunnen reageren. De rechtbank zal DMI c.s. in de gelegenheid stellen om bij akte - gedocumenteerd - inzichtelijk te maken waaruit de in 4.23 onder a) tot en met d) bedoelde bedragen zijn opgebouwd en waarom deze bedragen als kosten en schade voortvloeiend uit de Tostadora claim hebben te gelden. NPM c.s. zal daarna in de gelegenheid zijn om hierop bij akte te reageren.|Vorderingen van Tostadora Holding|4.25.|Voor zover de vorderingen door Tostadora Holding zijn ingesteld, worden deze afgewezen. Zoals onder 4.13 is overwogen, kan Tostadora Holding geen rechten ontlenen aan de aansprakelijkheidserkenning in de brief van mr. Berk. Bij de koopovereenkomst is zij geen partij. Zonder nadere toelichting, die ontbreekt, valt niet in te zien dat artikel 10.1 van de koopovereenkomst kwalificeert als een derdenbeding in de zin van artikel 6:253 BW ten gunste van Tostadora Holding. De strekking van artikel 10.1 van de koopovereenkomst is om DMI in staat te stellen om een groepsvennootschap aan te wijzen waaraan rechtstreeks eventuele betalingen uit hoofde van de vrijwaringen kunnen worden verricht, en niet om aan die groepsvennootschap een zelfstandig vorderingsrecht uit hoofde van de vrijwaringen te verlenen. Tostadora Holding kan dus evenmin aanspraken ontlenen aan de koopovereenkomst. Haar vorderingen zullen worden afgewezen.|slot|4.26.|Alle andere beslissingen dan de hierna genoemde worden, in afwachting van de in 4.24 bedoelde akten, aangehouden.|5|De beslissing|De rechtbank|5.1.|wijst de vorderingen jegens KPMG BV af,|5.2.|veroordeelt DMI c.s. in de proceskosten, aan de zijde van KPMG BV tot op heden begroot op € 10.043,-,|5.3.|verklaart dit vonnis wat betreft de in 5.2 bedoelde kostenveroordeling uitvoerbaar bij voorraad,|5.5.|bepaalt dat de zaak weer op de rol komt van|2 april 2014|voor het nemen van de in 4.24 bedoelde akte,|5.6.|houdt iedere verdere beslissing aan.|Dit vonnis is gewezen door mr. N.C.H. Blankevoort, mr. E. de Rooij en mr. K.M. van Hassel en in het openbaar uitgesproken op 5 maart 2014."
ECLI:NL:GHARL:2020:6500,none,Uitspraak,200.277.852/01,Civiel recht,Gerechtshof Arnhem-Leeuwarden,2020-08-18 00:00:00,none,Hoger beroep,Leeuwarden,none,Raad voor de Rechtspraak,2020-08-19 00:00:00,2021-03-31 16:48:30,"Arbeidszaak, Wwz. Volgens het hof heeft de kantonrechter het ontslag op staande voet ten onrechte niet vernietigd. Geen herstel arbeidsovereenkomst omdat kantonrechter bij vernietiging opzegging naar verwachting de arbeidsovereenkomst zou hebben ontbonden. Billijke vergoeding in plaats van herstel. Werknemer niet aansprakelijk voor kosten ingeschakeld recherchebureau.","GERECHTSHOF ARNHEM-LEEUWARDEN|locatie Leeuwarden|afdeling civiel recht, handel|zaaknummers gerechtshof 200.277.852/01 en 200.277.862/01|(zaaknummer rechtbank Noord-Nederland, locatie Groningen, 8307830)|beschikking van 18 augustus 2020|in de zaak van|[verzoeker]|,|wonende te [A] ,|verzoeker in hoger beroep,|in eerste aanleg: verzoeker, tevens verweerder in het (voorwaardelijke) tegenverzoek,|hierna: [verzoeker] ,|advocaat: mr. B. van Dijk,|tegen:|Romaris Staal B.V.|,|gevestigd te Groningen,|verweerster in hoger beroep,|in eerste aanleg: verweerster, tevens verzoekster in het (voorwaardelijke) tegenverzoek,|hierna: Romaris Staal,|advocaat: mr. D. Lacevic.|1|Het verloop van deze procedure|1.1|[verzoeker] heeft hoger beroep ingesteld van de beschikking van 21 april 2020 van de kantonrechter in de rechtbank Noord-Nederland, locatie Groningen.|Daarin heeft de kantonrechter het verzoek van [verzoeker] om het hem gegeven ontslag op staande voet te vernietigen en Romaris Staal subsidiair te veroordelen tot betaling van de transitievergoeding afgewezen. Op verzoek van Romaris Staal heeft de kantonrechter voor recht verklaard dat de arbeidsovereenkomst met [verzoeker] rechtsgeldig is geëindigd door het ontslag op staande voet. Ook heeft de kantonrechter [verzoeker] , uitvoerbaar bij voorraad, veroordeeld tot betaling van € 4.912,79 aan schadevergoeding voor het aanleiding geven voor het ontslag, betaling van € 4.129,26 aan kosten van Hoffmann Bedrijfsrecherche en betaling van de proceskosten. De aanspraak van Romaris Staal op door [verzoeker] verbeurde boete wegens overtreding van een verbod op nevenwerkzaamheden is afgewezen. Aan het voorwaardelijk door Romaris Staal ingediende ontbindingsverzoek is de kantonrechter niet toegekomen.|1.2|In hoger beroep is de procedure begonnen met de ontvangst op 6 mei 2020 van het beroepschrift van [verzoeker] , tevens incidenteel verzoek tot schorsing van de uitvoerbaar bij voorraadverklaring van de bestreden beschikking, met bijlagen 1 tot en met 6.|Daarna zijn de volgende stukken ontvangen:|- het nagezonden proces-verbaal van de mondelinge behandeling bij de kantonrechter;|- het verweerschrift in het incident van 3 juni 2020;|- het verweerschrift in hoger beroep van 24 juni 2020;|- de op 6 juli 2020 ontvangen producties van mr. Van Dijk, genummerd 7 tot en met 18;|- de op 13 juli 2020 ontvangen producties 19 en 20 van mr. Van Dijk.|Op 15 juli 2020 is de mondelinge behandeling gehouden waarbij mr. Van Dijk een pleitnotitie heeft overgelegd.|Aan het einde van die behandeling hebben partijen, gehoord het hof, een regeling getroffen voor hun geschil onder voorwaarde van instemming door de directeur van Romaris Staal. Die instemming is geweigerd. Voor dat geval heeft het hof uitspraak bepaald op 31 augustus 2020 of zoveel eerder als mogelijk is.|2|Waar gaan deze zaken over?|2.1|[verzoeker] is op 22 oktober 2018 als allround productiemedewerker in dienst gekomen bij Romaris Staal. Daar is hem op 11 maart 2019 een bedrijfsongeval overkomen waardoor hij een gecompliceerde beenbreuk heeft opgelopen en arbeidsongeschikt is geraakt. [verzoeker] heeft een letselschadebureau ingeschakeld.|Volgens de bedrijfsarts kon [verzoeker] met ingang van 15 november 2019 voorzichtig beginnen met re-integratie twee keer per week, eerst twee tot drie uur per keer en vanaf 11 december 2019 vier uur per keer. Daarbij moest rekening worden gehouden met het feit dat hij maar korte afstanden kon autorijden en zittend werk moest doen. Geadviseerd werd [verzoeker] niet op te roepen op dagen waarop hij fysiotherapie kreeg. Op vier dagen is [verzoeker] niet gekomen nadat hij zich tevoren had afgemeld wegens pijnklachten (19, 25 en 27 november en 4 december 2019). Op 20 november, 2 en 11 december 2019 is [verzoeker] wel gekomen, maar heeft hij zijn uren niet volgemaakt. Op 16 en 18 december 2019 heeft [verzoeker] gemeld dat hij griep had.|2.2|Op zaterdagavond 14 december 2019 bezorgde [verzoeker] een pizza bij zijn collega [B] , die de pizza besteld had bij Pizzeria Sahara in Assen. Dit was voor Romaris Staal aanleiding om Hoffmann Bedrijfsrecherche in te schakelen. Door op zaterdag 21 december 2019 van 17 uur tot 19.45 uur en zaterdag 4 januari 2020 van 17 tot 20.45 uur te posten bij Pizzeria Sahara kon Hoffmann Bedrijfsrecherche rapporteren dat zij [verzoeker] 5 respectievelijk 8 keer heeft zien vertrekken uit Sahara met een of meer gevulde rode en/of witte bezorgtassen, waarna hij met zijn auto wegreed. Bij terugkeer legde [verzoeker] lege rode tassen op een stapel in Sahara.|Van dit onderzoek heeft [verzoeker] voor het eerst kennisgenomen toen het rapport door Romaris Staal als bijlage bij haar verweerschrift in de kantonprocedure werd overgelegd.|2.3|Office manager [C] heeft [verzoeker] op 7 januari 2020 gebeld en hem voorgehouden dat hij een re-integratieverplichting heeft maar een aantal keren niet is gekomen, terwijl hij wel pizza’s zou bezorgen. [verzoeker] heeft ontkend dat hij pizza’s bezorgde. Hij kon ook niet autorijden wegens pijn aan zijn been. De ene keer bij [B] was hij passagier in de auto van de pizzabezorger.|Iets later stuurde [verzoeker] [C] nog een WhatsAppbericht met de tekst:|“Pizza bezorger!wat raar!en hoe kan dat! en hoe kan je dat vragen! dat is echt niet normal.”|2.4|Met een brief van 8 januari 2020, die aangetekend en per mail is verzonden, heeft Romaris Staal [verzoeker] op staande voet ontslagen. Na een beschrijving van de gang van zaken gedurende de re-integratieperiode vanaf 19 november 2019 schrijft directeur [D] :|“ Thans is gebleken dat u regelmatig voor een horeca establishment als bezorger werkt, in dat kader in een auto rondrijdt en eten rondbrengt waarbij op basis van de informatie die wij hebben u zonder zichtbare beperkingen dergelijke werkzaamheden verricht.|Het voorgaande betekent dat terwijl er sprake was van uw veelvuldige afwezigheid bij uw|re-integratiewerkzaamheden, terwijl uw re-integratiewerkzaamheden nog licht van aard|en zittend zijn, u systematisch elders werkzaamheden wel hebt verricht. In onze beleving|betekenen de geconstateerde feiten dat u wel degelijk in staat bent geweest om bij ons te|re-integreren; dat doet u vervolgens niet althans gebrekkig, terwijl u elders wel aan het|werk bent.|Het bovenstaande is voor ons volstrekt onaanvaardbaar en wij menen dat dit gedrag een|dringende reden oplevert voor de opzegging van de arbeidsovereenkomst.”|2.5|In zijn verzoekschrift aan de kantonrechter ontkent [verzoeker] dat hij als pizzabezorger heeft gewerkt. En al zou hij hebben bijgeklust, dan nog is dat volgens hem geen reden voor ontslag op staande voet. Het re-integreren ging moeizaam in verband met pijnklachten. Nadat hij kennis had genomen van het onderzoeksrapport heeft [verzoeker] aangevoerd dat de eigenaar en bezorger van Sahara vrienden van hem zijn, voor wie hij weleens onbetaald hand- en spandiensten verricht, zoals op 4 januari 2020. Op 21 december 2019 haalde hij slechts eten voor het verjaardagsfeestje van zijn dochter.|2.6|Nadat de kantonrechter het verzoek tot vernietiging van het ontslag had afgewezen, heeft [verzoeker] geen Ziektewetuitkering gekregen. Hij is inmiddels weer geopereerd aan zijn been en dat zal nogmaals moeten gebeuren.|2.7|[verzoeker] wil dat de arbeidsovereenkomst hersteld wordt, liefst met terugwerkende kracht per 8 januari 2020 en doorbetaling van zijn loon vanaf die datum, en anders met ingang van een latere datum maar dan met een te treffen voorziening. Als herstel niet kan, wil [verzoeker] dat Romaris Staal hem € 25.000,- bruto betaalt als billijke vergoeding.|Verder vraagt [verzoeker] vernietiging van de bestreden beschikking en zijn verzoeken, met uitzondering van de vernietiging van het ontslag, alsnog toe te wijzen en de verzoeken van Romaris Staal af te wijzen, met veroordeling van Romaris Staal in de proceskosten van beide instanties.|In het incident verzoekt [verzoeker] schorsing van de uitvoerbaar bij voorraad verklaarde veroordelingen tot betaling.|Romaris Staal heeft zich neergelegd bij de uitspraak van de kantonrechter, waarin haar boeteclaim is afgewezen.|2.8|Romaris Staal heeft ter zitting toegezegd dat zij afziet van executie totdat het hof beslist, zodat geen beslissing nodig is in het incident.|Overigens heeft dat incident ten onrechte een apart zaaknummer gekregen (200.277.862/01). Het hof zal de griffier opdragen het daarin geheven griffierecht aan partijen te retourneren.|2.9|[verzoeker] heeft 21 als grief aangeduide gronden voor beroep ingediend tegen de beslissing van de kantonrechter en de daaraan ten grondslag gelegde motivering. Voor zover de grieven gericht zijn tegen de feitenweergave, heeft [verzoeker] daarbij geen belang meer nu het hof hiervoor zelf de feiten heeft vastgesteld.|De andere grieven zal het hof hierna thematisch behandelen.|3|Wat is het oordeel van het hof?|3.1|De kantonrechter heeft het verzoek tot vernietiging van het ontslag ten onrechte afgewezen. Als de kantonrechter het ontslag wel had vernietigd, zou de arbeidsovereenkomst naar verwachting van het hof zijn ontbonden op verzoek van Romaris Staal op grond van een onherstelbare vertrouwensbreuk, van het ontstaan waarvan [verzoeker] wel een verwijt, maar geen ernstig verwijt kan worden gemaakt. In dat geval was zijn loon tijdens ziekte doorbetaald tot de ontbindingsdatum en had hij de transitievergoeding gekregen. Dat vertaalt zich nu in een billijke vergoeding in plaats van herstel van de arbeidsovereenkomst. Het hof bepaalt de billijke vergoeding op € 16.000,- bruto en zal dat hieronder toelichten.|De grond voor ontslag op staande voet|3.2|[verzoeker] vat de aangevoerde dringende reden samen als: 1. afwezigheid bij re-integratiewerkzaamheden en 2. terwijl hij|systematisch|elders werkzaamheden verricht. Daarmee miskent [verzoeker] dat niet steeds doorslaggevende betekenis toekomt aan de letterlijke tekst van de ontslagbrief.|De strekking van de onder 2.4 gedeeltelijk weergegeven ontslagaanzegging is dat [verzoeker] zijn beperkingen zou hebben geveinsd, gelet op zijn activiteiten elders, zoals Romaris Staal ter zitting ook heeft herhaald. Het hof vindt dat over deze strekking in redelijkheid bij [verzoeker] geen twijfel kon bestaan.|Maar dàt [verzoeker] zijn beperkingen heeft geveinsd, staat volgens het hof niet vast en is ook onvoldoende aannemelijk gemaakt.|3.3|Bekend was dat [verzoeker] in het voorjaar van 2020 wederom een operatie aan zijn been moest ondergaan. De bedrijfsarts kon op 11 december 2019 nog niet aangeven wanneer [verzoeker] zijn eigen werk weer volledig zou kunnen hervatten.|De paar keer dat [verzoeker] wel op het werk verscheen maar zijn uren niet vol maakte, heeft hij aangegeven dat hij wegens pijnklachten wegging. Romaris Staal heeft toen kennelijk geen reden gehad om dat niet te vertrouwen. Zij heeft hem daarop in ieder geval niet aangesproken en evenmin een spoedcontrole door de bedrijfsarts geregeld. Ook heeft zij geen nieuw advies aan de bedrijfsarts gevraagd over de re-integratiemogelijkheden van [verzoeker] . Dat heeft zij evenmin gedaan naar aanleiding van de gevallen waarin hij tevoren meldde dat hij wegens pijnklachten niet zou komen.|In de periode van 19 december 2019 tot en met 5 januari 2020 was Romaris Staal gesloten.|Wat [verzoeker] heel kort voor de zaterdagnamiddag op 21 december 2019 of 4 januari 2020 fysiek wel of niet aankon, heeft Romaris Staal dan ook niet kunnen waarnemen.|De medewerker van Hoffmann Bedrijfsrecherche heeft in het onderzoeksrapport op beide dagen aangegeven dat [verzoeker] tijdens de observatie liep en bewoog, voor zover waarneembaar, zonder lichamelijke beperkingen. Deze waarneming (van een, naar het hof aanneemt, niet (para-)medisch geschoolde medewerker) sluit niet uit dat [verzoeker] op en voor 11 december 2019 zodanige pijnklachten had dat hij de re-integratiewerkzaamheden niet of niet volledig kon uitvoeren. Die enkele waarneming - en meer is er niet - is ook onvoldoende om op basis daarvan te kunnen concluderen dat [verzoeker] voorafgaand aan 19 december 2019 zijn pijnklachten heeft geveinsd.|Dat hij medische beperkingen voor zijn eigen werk had staat met het oordeel van de bedrijfsarts buiten kijf.|Conclusie voor het ontslag op staande voet|3.4|Op Romaris Staal rust de stelplicht en de bewijslast van de dringende reden. Die dringende reden is niet komen vast te staan. Daarom is het ontslag op staande voet ten onrechte gegeven.|Alle andere grieven die deze conclusie tot doel hebben (zij zetten vraagtekens bij de onverwijldheid van het ontslag, de motivering van de kantonrechter en de keuze van de sanctie) kunnen onbesproken blijven.|Gevolg van onterecht ontslag op staande voet|3.5|Met voorgaande conclusie is gegeven dat [verzoeker] niet schadeplichtig is voor het aanleiding geven voor ontslag op staande voet. De grief tegen de veroordeling tot betaling van € 4.912,79 (bruto) op de voet van artikel 7:677 lid 2 en 3 BW slaagt.|3.6|In het kader van de devolutieve werking van het hoger beroep komt dan aan de orde dat Romaris Staal voorwaardelijk ontbinding van de arbeidsovereenkomst heeft verzocht. Daarvoor beroept zij zich primair op de e-grond van artikel 7:669 lid 3 BW en subsidiair op de g-grond.|Aan haar stelling dat sprake is van (ernstig) verwijtbaar handelen door [verzoeker] legt Romaris Staal dezelfde verwijten ten grondslag als aan het ontslag op staande voet.|Die stelling gaat dan ook niet op om dezelfde reden als hiervoor onder 3.2 en 3.3 is vermeld.|Romaris Staal beroept zich wel terecht op een zodanig verstoorde verhouding, dat de arbeidsovereenkomst om die reden had moeten eindigen. [verzoeker] heeft geen open kaart gespeeld over zijn activiteiten bij Sahara. Ook als dat alleen maar incidentele hand- en spandiensten waren voor vrienden had hij daarover eerlijk moeten zijn toen [C] hem daar op 7 januari 2020 specifiek naar vroeg (zie onder 2.3). In zijn WhatsAppbericht van dezelfde dag ontkent hij ondubbelzinnig dat hij bij pizzabezorging is betrokken.|Romaris Staal mag zich, gelet op de waarnemingen van eerst [B] en later Hoffmann Bedrijfsrecherche, terecht beroepen op een onherstelbare vertrouwensbreuk. Vooral in een situatie waarin een werknemer moet re-integreren en dat niet altijd mogelijk is wanneer er -voor de werkgever onzichtbaar- pijnklachten zijn, moet de werkgever kunnen vertrouwen op de eerlijkheid van de werknemer. Dat vertrouwen heeft [verzoeker] verspeeld.|De arbeidsovereenkomst zou dan ook op korte termijn zijn beëindigd.|Billijke vergoeding in plaats van herstel|3.7|Als de kantonrechter op 21 april 2020 de vernietiging van het ontslag had toegewezen maar de arbeidsovereenkomst had ontbonden, dan was dat met inachtneming van een maand opzegtermijn gebeurd tegen 1 juni 2020.|Dat betekent dat [verzoeker] nog iets minder dan 5 maanden loon zou hebben ontvangen (zijn bruto loon bedroeg € 2.507,35 inclusief ploegentoeslag en exclusief vakantiegeld). Ook zou hij dan de transitievergoeding hebben ontvangen, berekend over een dienstverband van|1 jaar, 7 maanden en 11 dagen. Afgerond komt de som van die bedragen neer op € 15.000,-. Het hof verhoogt dat bedrag nog met € 1.000,- bruto als compensatie voor het plotseling wegvallen van inkomen zonder uitzicht op een uitkering, zoals bij een ontslag op staande voet het geval is.|Het hof bepaalt de billijke vergoeding in plaats van herstel daarmee op € 16.000,- bruto.|De kosten van het recherchebureau|3.8|Romaris Staal heeft in eerste aanleg verzocht [verzoeker] te veroordelen in de kosten van Hoffmann Bedrijfsrecherche en daarvoor een beroep gedaan op artikel 6:96 lid 2 sub b BW. Volgens haar was inschakeling van het bureau noodzakelijk om vast te stellen dat [verzoeker] stelselmatig zijn verplichtingen als goed werknemer schond door verboden nevenactiviteiten te verrichten waartoe hij beweerdelijk niet in staat zou zijn.|Van verboden nevenactiviteiten is niet gebleken. Romaris Staal had met [verzoeker] in gesprek kunnen - en als goed werkgever moeten - gaan over haar twijfel aan de juistheid van zijn klachten bij re-integratieactiviteiten nadat zij van [B] gehoord had dat [verzoeker] op zaterdag 14 december 2019 bij hem een pizza had bezorgd. Er was nog geen noodzaak om bedrijfsrecherche in te schakelen.|De schadepost wordt alsnog afgewezen.|De proceskosten|3.9|De kantonrechter heeft [verzoeker] , als de in het ongelijk gestelde partij, veroordeeld in de proceskosten met nakosten. Het hof is hiervoor tot het oordeel gekomen dat Romaris Staal als grotendeels in het ongelijk te stellen partij moet worden beschouwd. Zij zal dan ook worden veroordeeld in de proceskosten van beide instanties.|4|De slotsom|4.1|Het hof kan de bestreden beschikking niet vernietigen voor zover daarin het verzoek van [verzoeker] tot vernietiging van het ontslag is afgewezen. De subsidiair verzochte transitievergoeding maakt in hoger beroep onderdeel uit van de verzochte billijke vergoeding. De beschikking wordt voor het overige, voor zover aan hoger beroep onderworpen, vernietigd en in plaats daarvan wordt Romaris Staal veroordeeld tot betaling van € 16.000,- billijke vergoeding in plaats van herstel van de arbeidsovereenkomst. Een beslissing in het schorsingsincident is niet nodig.|4.2|Romaris Staal wordt veroordeeld in de proceskosten van beide instanties aan de zijde van [verzoeker] , in eerste aanleg te bepalen op € 83,- griffierecht en € 720,-  salaris gemachtigde en in hoger beroep op € 332,- griffierecht en € 2.148,- salaris advocaat|(2 punten, tarief II), nog te vermeerderen met de verzochte nakosten.|Wat meer of anders is verzocht wordt afgewezen.|5|De beslissing|Het hof beschikt in hoger beroep:|vernietigt de bestreden beschikking, voor zover aan hoger beroep onderworpen, behoudens voor zover daarin de verzoeken van [verzoeker] tot vernietiging van het ontslag en subsidiair tot toekenning van de transitievergoeding zijn afgewezen;|veroordeelt Romaris Staal tot betaling aan [verzoeker] van € 16.000,- bruto als billijke vergoeding in plaats van herstel van de arbeidsovereenkomst;|veroordeelt Romaris Staal in de proceskosten van beide instanties aan de zijde van [verzoeker] , vastgesteld op € 83,- griffierecht en € 720,- salaris gemachtigde in eerste aanleg en|€ 332,- griffierecht en € 2.148,- salaris advocaat in hoger beroep, te vermeerderen met          € 157,- nasalaris volgens liquidatietarief, nog te vermeerderen met € 82,- nasalaris indien de proceskosten niet binnen 14 dagen na heden zijn betaald en betekening heeft plaatsgevonden;|wijst af wat meer of anders is verzocht.|Deze beschikking is gegeven door mrs. M.E.L. Fikkers, W.P.M. ter Berg en M. Willemse en is in aanwezigheid van de griffier uitgesproken ter openbare terechtzitting van 18 augustus 2020.|Vgl. HR 19 februari 2016, ECLI:NL:HR:2016:290"
ECLI:NL:RBZWB:2016:3866,none,Uitspraak,AWB 15_5455,Bestuursrecht,Rechtbank Zeeland-West-Brabant,2016-06-22 00:00:00,none,Eerste aanleg - meervoudig,none,none,Raad voor de Rechtspraak,2016-06-27 00:00:00,2016-06-29 15:40:04,"Functie-indeling. Eiser wenst na invoering van een nieuw functiewaarderingssysteem (HR21) indeling in een andere functie. De door eiser gewenste functie is echter niet opgenomen in het (vastgestelde) functieboek. Voor zover die functie op enig moment is opgenomen in de webapplicatie, betreft dit een fout in de uitvoering. De rechtbank verbindt aan die fout niet het rechtsgevolg dat de functie deel is gaan uitmaken van het functieboek.","RECHTBANK ZEELAND-WEST-BRABANT|Bestuursrecht|zaaknummer: BRE 15/5455 AW|uitspraak van 22 juni 2016 van de meervoudige kamer in de zaak tussen|[naam eiser] , te [woonplaats] , eiser,|en|het college van burgemeester en wethouders van de gemeente Veere, verweerder.|Procesverloop|Eiser heeft beroep ingesteld tegen het besluit van 2 juli 2015 (bestreden besluit) van het college inzake functie-indeling.|Het onderzoek ter zitting heeft plaatsgevonden in Middelburg op 13 oktober 2015. Eiser is verschenen. Het college heeft zich laten vertegenwoordigen door [naam vertegenwoordiger1] en [naam vertegenwoordiger2] .|De rechtbank heeft het onderzoek ter zitting geschorst, om het college in de gelegenheid te stellen nadere stukken in te sturen. Het college heeft van die gelegenheid gebruik gemaakt. Vervolgens zijn partijen in de gelegenheid gesteld om over en weer op elkaar te reageren.|Partijen hebben de rechtbank toestemming gegeven uitspraak te doen zonder nadere zitting, waarna de rechtbank op 21 april 2016 het onderzoek heeft gesloten.|De rechtbank heeft de uitspraaktermijn verlengd.|Overwegingen|1. Op grond van de stukken en de behandeling ter zitting gaat de rechtbank uit van de volgende feiten en omstandigheden.|Eiser was bij de gemeente Veere werkzaam in de functie van ‘Senior toezichthouder Openbare Ruimte’, schaal 9. Het college heeft in 2013 besloten om een nieuw functiewaarderingssysteem (HR21) in te voeren. De door het college gehanteerde normfuncties zijn vastgesteld bij besluit van 18 november 2014.|Bij besluit van 18 december 2014 (primair besluit) heeft het college aan eiser laten weten dat zijn functie is ingedeeld in de normfunctie ‘Medewerker toezicht III’, binnen de functiegroep ‘Toezicht’ en functiereeks ‘Realisatie’. Dit betreft een schaal 9 functie.|Bij het bestreden besluit heeft het college de bezwaren van eiser tegen het primaire besluit ongegrond verklaard, onder verwijzing naar het advies van de adviescommissie ambtenarenbezwaren (bezwaarcommissie).|2. Eiser voert in beroep, samengevat, het volgende aan. Het college is de vastgestelde procedure niet nakomen. Zo is eisers afdelingshoofd niet betrokken geweest bij de indeling van de functies van de afdeling Openbare Ruimte. Daarnaast moet de functie ‘Senior toezichthouder Openbare Ruimte’ ingedeeld worden in de normfunctie ‘Medewerker toezicht II’.|3. De rechtbank overweegt dat in een functieboek een overzicht wordt gegeven van alle functies die in een organisatie beschikbaar zijn. De rechtbank stelt vast dat bij de vaststelling van de normfuncties op 18 november 2014 de door eiser gewenste functie van ‘Medewerker toezicht II’ niet is opgenomen. De vaststelling van het functieboek is een algemeen verbindend voorschrift. Het is bij het tot stand brengen van algemeen verbindende voorschriften in beginsel aan de materiële wetgever voorbehouden om alle betrokken belangen af te wegen. De rechtbank moet het resultaat daarvan in beginsel respecteren. Dit uitgangspunt lijdt slechts uitzondering als aan de inhoud of wijze van totstandkoming van dat algemeen verbindend voorschrift zodanig ernstig feilen kleeft, dat dit voorschrift om die reden niet als grondslag kan dienen voor daarop in concrete gevallen te baseren besluiten. Met inachtneming van deze, zeer terughoudende, toetsingsmaatstaf ziet de rechtbank in hetgeen eiser heeft aangevoerd geen aanknopingspunten voor de conclusie dat de manier van functiebeschrijven en -waarderen zoals deze wordt gebezigd onder HR21 onhoudbaar moet worden geacht.|4. Eiser heeft erkend dat de functie van ‘Medewerker toezicht II’ niet is opgenomen in de eerste versie van de functiematrix, maar heeft er ook op gewezen dat deze functie wel in de huidige functiematrix is opgenomen. Hij heeft als bewijs hiervan een overzicht van actieve functies overgelegd. Volgens eiser staat deze functie sinds mei 2015 in de functiematrix.|Het college heeft zich vervolgens op het standpunt gesteld dat de normfunctie van ‘Medewerker toezicht II’ nooit formeel is vastgesteld door het bevoegd gezag en daardoor geen onderdeel uitmaakt van het Veerse functieboek HR21. Volgens het college vloeit de door eiser gedane constatering voort uit een administratieve fout. De gemeente Veere maakt gebruik van een webapplicatie, waarin het functieboek van de organisatie inzichtelijk is gemaakt. In de webapplicatie is per abuis als nieuwe normfunctie ‘Medewerker toezicht II’ toegekend; dit had ‘Medewerker ontwerp en voorbereiding II’ moeten zijn. Deze fout werkt automatisch door naar de digitale weergave van de functiematrix. De fout zal zo spoedig mogelijk worden hersteld, aldus het college.|De rechtbank ziet geen aanleiding om te twijfelen aan de door het college gegeven verklaring en merkt daarbij op dat de functie van ‘Medewerker toezicht II’ wel en de functie van ‘Medewerker ontwerp en voorbereiding II’ niet voorkomt in het door eiser overgelegde overzicht van actieve functies. De opname van de functie ‘Medewerker toezicht II’ in de functiematrix dient naar het oordeel van de rechtbank te worden aangemerkt als een fout in de uitvoering.  De rechtbank verbindt aan die fout niet het rechtsgevolg dat de functie van ‘Medewerker toezicht II’ deel is gaan uitmaken van het Veerse functieboek HR21.|Dit betekent dat de functie van ‘Medewerker toezicht II’ niet terugkomt in de organisatie. Dit betekent ook dat eiser niet in die functie geplaatst kan worden. Het beroep van eiser kan dan ook niet slagen.|5. Het beroep zal ongegrond worden verklaard.|6. De rechtbank ziet in wat in overweging 4 is overwogen over de door het college gemaakte fout aanleiding om te bepalen dat het college aan eiser het in beroep betaalde griffierecht vergoedt. Er zijn overigens geen voor vergoeding in aanmerking komende proceskosten.|Beslissing|De rechtbank:|verklaart het beroep ongegrond;|draagt het college op het betaalde griffierecht van € 167,- aan eiser te vergoeden.|Deze uitspraak is gedaan door mr. F.P.J. Schoonen, voorzitter, en mr. D.H. Hamburger en mr. W. Toekoen, leden, in aanwezigheid van E.C. Petrusma, griffier. De beslissing is in het openbaar uitgesproken op 22 juni 2016.|griffier	voorzitter|Afschrift verzonden aan partijen op:|Rechtsmiddel|Tegen deze uitspraak kan binnen zes weken na de dag van verzending daarvan hoger beroep worden ingesteld bij de Centrale Raad van Beroep."
ECLI:NL:CRVB:2008:BD8417,none,Uitspraak,06-2183 WAO,Bestuursrecht|Bestuursrecht; Socialezekerheidsrecht,Centrale Raad van Beroep,2008-07-18 00:00:00,none,Hoger beroep,Utrecht,none,Raad voor de Rechtspraak,2013-04-05 00:00:00,2013-04-26 01:06:28,"Intrekking WAO-uitkering. Geschiktheid eigen werk. Voldoende medische grondslag? Oordeel van een door rechter ingeschakelde onafhankelijke deskundige volgen, tenzij (zeer) bijzondere omstandigheden.","06/2183 WAO|Centrale Raad van Beroep|Meervoudige kamer|U I T S P R A A K|op het hoger beroep van:|[Appellant] (hierna: appellant),|tegen de uitspraak van de rechtbank Breda van 17 maart 2006, 04/1573 en 04/1759 (hierna: aangevallen uitspraak),|in de gedingen tussen:|1.appellant|2.[naam werkgever], gevestigd te [vestigingsplaats] (hierna: werkgever)|en|de Raad van bestuur van het Uitvoeringsinstituut werknemersverzekeringen (hierna: Uwv).|Datum uitspraak: 18 juli 2008|I. PROCESVERLOOP|Appellant heeft hoger beroep ingesteld. Nadien heeft mr. M.P.A.M. Voogt, werkzaam bij DAS Rechtsbijstand te Amsterdam, zich als gemachtigde gesteld.|Het Uwv heeft een verweerschrift ingediend.|Het onderzoek ter zitting heeft plaatsgevonden op 6 juni 2008. Appellant is in persoon verschenen. Het Uwv is met voorafgaand bericht niet verschenen.|II. OVERWEGINGEN|1.1. Appellant, op dat moment werkzaam als ICT-consultant gedurende 36 uur per week, is op 18 september 2000 uitgevallen met psychische klachten.|1.2. Per einde wachttijd is aan appellant een uitkering ingevolge de Wet op de arbeids-ongeschiktheidsverzekering (WAO) toegekend, welke aanvankelijk werd berekend naar een mate van arbeidsongeschiktheid van 80 tot 100% en na een herziening met ingang van 11 februari 2002 naar een mate van arbeidsongeschiktheid van 45 tot 55%. Nadien heeft appellant zijn werk in aangepaste vorm voor 18 uur per week hervat.|1.3. Bij besluit van 21 januari 2004 heeft het Uwv de uitkering van appellant ingevolge de WAO met ingang van 1 februari 2004 ingetrokken, onder de overweging dat de mate van appellants arbeidsongeschiktheid met ingang van laatstgenoemde datum minder dan 15% was. Aan dit besluit ligt de rapportage van verzekeringsarts R. Bonneur van|15 januari 2004 ten grondslag, die – na een expertise door psychiater B.J. van Eyk, resulterend in een rapport van 22 september 2003 – concludeerde dat geen sprake meer is van verminderde belastbaarheid ten aanzien van het verrichten van arbeid als rechtstreeks en objectiveerbaar gevolg van ziekte en/of gebreken, zodat appellant op medische gronden niet arbeidsongeschikt is te achten voor het eigen werk.|1.4. Zowel appellant als zijn werkgever hebben tegen het onder 1.3 genoemde besluit bezwaar gemaakt.|1.5. Bij twee afzonderlijke besluiten van 2 juli 2004 heeft het Uwv de onder 1.4 genoemde bezwaren ongegrond verklaard.|2. Bij de aangevallen uitspraak heeft de rechtbank de tegen de besluiten van 2 juli 2004 ingestelde beroepen van appellant en werkgever ongegrond verklaard.|3. Appellant heeft in hoger beroep aangevoerd dat de rechtbank ten onrechte doorslaggevende betekenis heeft toegekend aan het oordeel van de door haar als deskundige geraadpleegde revalidatiearts G.H.F. van der Leeuw. Appellant stelt dat er drie andere specialisten zijn met een ander oordeel en dat daarvan revalidatiearts|M.D.F. van Eijsden-Besseling gevolgd moet worden omdat haar oordeel is gebaseerd op onderzoek dat dichter bij de datum in geding heeft plaatsgevonden. Bovendien is zij de behandelend specialist van appellant en uit dien hoofde beter op de hoogte van zijn situatie. Verder heeft Van der Leeuw volgens appellant met name zijn situatie ten tijde van het onderzoek beoordeeld en niet zijn situatie op de datum in geding. Dit terwijl volgens appellant zijn situatie ten tijde van het onderzoek door Van der Leeuw ten gevolge van de door hem gevolgde Cesartherapie beter was dan rond 1 februari 2004. Tenslotte is appellant van mening dat Van der Leeuw gelet op de psychische klachten van appellant had moeten adviseren dat nader onderzoek daarnaar nodig was. Ter onder-bouwing van zijn standpunt heeft appellant een brief van Van Eijsden-Besseling overgelegd van 16 juni 2006, waarin deze revalidatiearts reageert op het rapport van|Van der Leeuw.|4. De Raad oordeelt als volgt.|4.1. De door de rechtbank geraadpleegde deskundige was van oordeel dat appellant op|1 februari 2004 beperkingen had ten aanzien van de duurbelastbaarheid in zijn totaliteit en specifiek van de rechter arm en -hand die naar algemeen aanvaarde wetenschappelijke inzichten geen rechtstreeks en objectief gevolg zijn van ziekte of gebrek. Na voornoemde datum hebben zich volgens Van der Leeuw geen specifieke medische ontwikkelingen voorgedaan die de belastbaarheid van het bewegingsapparaat beïnvloeden. Daar er reeds sprake is geweest van een psychiatrische expertise is het niet noodzakelijk dat een andere deskundige op een ander terrein nader onderzoek verricht, aldus Van der Leeuw.|4.2. Volgens vaste jurisprudentie dient het oordeel van een door de rechter ingeschakelde onafhankelijke deskundige te worden gevolgd, tenzij er sprake is van (zeer) bijzondere omstandigheden. Bijzondere omstandigheden die in het onderhavige geval aanleiding zouden kunnen geven om van het oordeel van de deskundige af te wijken, acht de Raad niet aanwezig. Ook het op het rapport van Van der Leeuw gegeven commentaar van revalidatiearts Van Eijsden-Besseling geeft geen, dan wel onvoldoende reden om dergelijke omstandigheden aanwezig te achten. Daarbij heeft de Raad in aanmerking genomen dat de door de rechtbank geraadpleegde deskundige weliswaar geen telefonisch contact heeft opgenomen met Van Eijsden-Besseling, maar wel – zo blijkt uit zijn rapport van 9 september 2005 – kennis heeft genomen van haar door appellant in eerste aanleg overgelegde brieven van 10 en 28 december 2004 en die informatie bij zijn beoordeling heeft betrokken. Bovendien heeft Van Eijsden-Besseling in haar brief van|28 december 2004 expliciet aangegeven geen oordeel te kunnen geven over de situatie per 21 januari 2004 (datum primaire besluit) omdat zij appellant pas kent sinds|26 november 2004. De Raad kan appellant voorts niet volgen in zijn stelling dat de bevindingen en conclusies van Van der Leeuw niet zien op de datum in geding. De Raad stelt vast dat Van der Leeuw in de beantwoording van de vraagstelling van de rechtbank uitdrukkelijk de datum 1 februari 2004 betrekt en dat de conclusies van Van der Leeuw zijn gebaseerd op eigen onderzoek en dossierstudie, welke laatste zich uitstrekt van|juni 2001 tot februari 2005. De Raad kan appellant evenmin volgen in zijn standpunt dat Van der Leeuw gelet op de psychische klachten van appellant had moeten adviseren dat nader onderzoek daarnaar nodig was. De Raad wijst er in dit verband op dat|Van der Leeuw gemotiveerd heeft aangegeven waarom nader onderzoek achterwege kon blijven.|4.3. Hetgeen is overwogen onder 4.2 betekent dat de Raad van oordeel is dat voor wat betreft de lichamelijke klachten terecht doorslaggevende betekenis is toegekend aan het rapport van revalidatiearts Van der Leeuw. Voor wat betreft de psychische klachten is de Raad van oordeel dat het Uwv heeft mogen varen op de in zijn opdracht door psychiater|Van Eyk verrichte expertise.|4.4. Het hoger beroep treft derhalve geen doel. De aangevallen uitspraak komt voor bevestiging in aanmerking.|4.5. Er bestaat geen aanleiding voor een proceskostenveroordeling.|III. BESLISSING|De Centrale Raad van Beroep,|Recht doende:|Bevestigt de aangevallen uitspraak.|Deze uitspraak is gedaan door J.W. Schuttel als voorzitter en J. Brand en|R. Kruisdijk als leden. De beslissing is, in tegenwoordigheid van M. Lochs als griffier, uitgesproken in het openbaar op 18 juli 2008.|(get.) J.W. Schuttel.|(get.) M. Lochs.|BP"
ECLI:NL:RVS:2004:AO6138,none,Uitspraak,200400908/2,Bestuursrecht,Raad van State,2004-03-16 00:00:00,none,Voorlopige voorziening,none,none,Raad voor de Rechtspraak,2013-04-04 00:00:00,2015-11-10 22:45:13,"1.    Procesverloop|Bij besluit van 13 januari 2004 heeft verweerder krachtens de Wet milieubeheer aan de [vergunninghoudster] een vergunning verleend voor het oprichten en in werking hebben van een inrichting voor het inzamelen, transporteren en overslaan van huishoudelijk en bedrijfsafval op het perceel [locatie] te Elburg, kadastraal bekend gemeente Elburg, sectie […], nummer […]. Dit besluit is op 14 januari 2004 ter inzage gelegd.|Tegen dit besluit heeft verzoekster bij brief van 28 januari 2004, bij de Raad van State ingekomen op 29 januari 2004, beroep ingesteld.|Bij deze brief heeft verzoekster de Voorzitter","200400908/2.|Datum uitspraak: 16 maart 2004|AFDELING|BESTUURSRECHTSPRAAK|Uitspraak van de Voorzitter van de Afdeling bestuursrechtspraak van de Raad van State op een verzoek om het treffen van een voorlopige voorziening (artikel 8:81 van de Algemene wet bestuursrecht) in het geding tussen:|[verzoekster], gevestigd te Elburg,|en|het college van burgemeester en wethouders van Elburg,|verweerder.|1.    Procesverloop|Bij besluit van 13 januari 2004 heeft verweerder krachtens de Wet milieubeheer aan de [vergunninghoudster] een vergunning verleend voor het oprichten en in werking hebben van een inrichting voor het inzamelen, transporteren en overslaan van huishoudelijk en bedrijfsafval op het perceel [locatie] te Elburg, kadastraal bekend gemeente Elburg, sectie […], nummer […]. Dit besluit is op 14 januari 2004 ter inzage gelegd.|Tegen dit besluit heeft verzoekster bij brief van 28 januari 2004, bij de Raad van State ingekomen op 29 januari 2004, beroep ingesteld.|Bij deze brief heeft verzoekster de Voorzitter verzocht een voorlopige voorziening te treffen.|De Voorzitter heeft het verzoek ter zitting behandeld op 9 maart 2004, waar verzoekster, vertegenwoordigd door T. Bruintjes, en verweerder, vertegenwoordigd door R.J. Schipper en M.P. Lange, beiden ambtenaar van de gemeente, zijn verschenen. Voorts is vergunninghoudster, vertegenwoordigd door [gemachtigde], daar gehoord.|2.    Overwegingen|2.1.    Het oordeel van de Voorzitter heeft een voorlopig karakter en is niet bindend in de bodemprocedure.|2.2.    Ingevolge artikel 8:81, eerste lid, van de Algemene wet bestuursrecht kan, indien tegen een besluit bij de rechtbank beroep is ingesteld dan wel, voorafgaand aan een mogelijk beroep bij de rechtbank, bezwaar is gemaakt of administratief beroep is ingesteld, de voorzieningenrechter van de rechtbank die bevoegd is of kan worden in de hoofdzaak, op verzoek een voorlopige voorziening treffen indien onverwijlde spoed, gelet op de betrokken belangen, dat vereist.|2.3.    De Voorzitter ziet in hetgeen verzoekster heeft aangevoerd geen aanknopingspunten om tot het oordeel te komen dat in het onderhavige geval sprake is van een zodanig spoedeisend belang dat dit het treffen van een voorlopige voorziening rechtvaardigt.|2.4.    Gelet op het vorenstaande wijst de Voorzitter het verzoek om het treffen van een voorlopige voorziening af.|2.5.    Voor een proceskostenveroordeling bestaat geen aanleiding.|3.    Beslissing|De Voorzitter van de Afdeling bestuursrechtspraak van de Raad van State:|wijst het verzoek af.|Aldus vastgesteld door mr. H. Beekhuis, als Voorzitter, in tegenwoordigheid van mr. S. Scheerhout, ambtenaar van Staat.|w.g. Beekhuis    w.g. Scheerhout|Voorzitter    ambtenaar van Staat|Uitgesproken in het openbaar op 16 maart 2004|318."
ECLI:NL:RBHAA:2006:BD5491,none,Uitspraak,15/630799-05,Strafrecht,Rechtbank Haarlem,2006-05-09 00:00:00,none,Eerste aanleg - meervoudig,none,none,Raad voor de Rechtspraak,2013-04-05 00:00:00,2015-11-11 10:08:25,"Poging tot mensenhandel; afpersing, meermalen gepleegd; bedreiging met enig misdrijf tegen het leven gericht. Verdachte heeft zich schuldig gemaakt een het werven van een minderjarig meisje als prostituee. Dat het bij werven is gebleven, doet aan de strafbaarheid niet af. Ook het trachten meisjes voor de prostitutie te winnen levert de door de wetgever als mensenhandel gekwalificeerde strafbare gedraging op. De handelwijze van verdachte is zeer laakbaar, niet in de laatste plaats omdat het getuigt van gebrek aan respect voor de lichamelijke en geestelijke integriteit van de slachtoffers.","RECHTBANK HAARLEM|SECTOR STRAFRECHT|MEERVOUDIGE STRAFKAMER|Parketnummer: 15/630799-05 en 15/630115-06|Uitspraakdatum: 9 mei 2006|Tegenspraak|VERKORT STRAFVONNIS (art. 138b Sv)|Dit vonnis is gewezen naar aanleiding van het onderzoek op de openbare terechtzitting van 25 april 2006 in de zaak tegen:|[verdachte],|geboren op [geboortedatum] 1984 te [geboorteplaats] (Koeweit),|wonende te [woonplaats],|thans gedetineerd in het Huis van Bewaring Zwaag te Zwaag.|1. Tenlastelegging|Aan verdachte is tenlastegelegd wat in de dagvaardingen is omschreven. Kopieën van die dagvaardingen zijn als bijlage Ia en bijlage Ib aan dit vonnis gehecht en maken daarvan deel uit.|De rechtbank heeft beide zaken ter terechtzitting van 25 april 2006 gevoegd.|Op vordering van de officier van justitie is de tenlastelegging van feit 2 onder parketnummer 15/630799-05 ter terechtzitting gewijzigd. Een kopie van die vordering is als bijlage II aan dit vonnis gehecht en maakt daarvan deel uit.|2. Voorvragen|De rechtbank heeft vastgesteld dat de dagvaardingen geldig zijn, dat zijzelf bevoegd is tot kennisneming van de zaken, dat het openbaar ministerie ontvankelijk is in zijn vervolging en dat er geen redenen zijn voor schorsing van de vervolging.|3. Bewijs|3.1 Vrijspraak|Naar het oordeel van de rechtbank is niet bewezen hetgeen verdachte in de zaak met parketnummer 15/630799-05 onder 2 en in de zaak met parketnummer 15/630115-06, zowel primair als subsidiair ten laste is gelegd. Verdachte moet daarvan worden vrijgesproken.|3.2 Bewezenverklaring|De rechtbank acht wettig en overtuigend bewezen dat verdachte de onder parketnummer 15/630799-05 onder 1, 3 en 4 tenlastegelegde feiten heeft begaan in dier voege dat hij|1.|op een tijdstip in de periode van 1 augustus 2005 tot en met 22 oktober 2005 in de gemeente Zaanstad en/of elders in Nederland, ter uitvoering van het door hem voorgenomen misdrijf om [slachtoffer1], geboren 31 januari 1991, die de leeftijd van achttien jaren nog niet had bereikt, ertoe te brengen zich beschikbaar te stellen tot het verrichten van seksuele handelingen met of voor een derde tegen betaling, op dwingende wijze tegen die [slachtoffer1] heeft gezegd: ""Jij wordt hoer voor mij en je kunt 300/500 euro verdienen"", terwijl de uitvoering van dat voorgenomen misdrijf telkens niet is voltooid;|3.|op tijdstippen in de periode van 27 augustus 2005 tot en met 10 september 2005 te Purmerend en te Amsterdam en in de gemeente Zaanstad, telkens met het oogmerk om zich en/of een ander wederrechtelijk te bevoordelen door bedreiging met geweld [slachtoffer2] heeft gedwongen tot het aangaan van een schuld, te weten het afsluiten van een groot aantal (mobiele) telefoonabonnementen en/of de koop van een videocamera, en de afgifte van een aantal mobiele telefoons, toebehorende aan een ander of anderen dan aan verdachte, welke bedreiging met geweld hierin bestond dat|- hij, nadat hij, verdachte, een ex-vriend van die [slachtoffer2] had gewaarschuwd die [slachtoffer2] niet meer te bedreigen, tegen die [slachtoffer2] heeft gezegd dat hier wel wat tegenover staat en|- hij die [slachtoffer2] een vuurwapen heeft getoond;|4.|op 22 oktober 2005 te Koog aan de Zaan, gemeente Zaanstad, [slachtoffer3] heeft bedreigd met enig misdrijf tegen het leven gericht, immers heeft verdachte opzettelijk dreigend een mes opgeheven in de richting van die [slachtoffer3] en is achter die [slachtoffer3] aangerend en heeft daarbij deze dreigend de woorden toegevoegd: ""Kom dan, ik maak je dood"";|Voorzover in de bewezenverklaarde tenlastelegging taal- en/of schrijffouten voorkomen, zijn deze verbeterd. Blijkens het verhandelde op de terechtzitting is de verdachte daardoor niet geschaad in zijn verdediging.|Hetgeen aan verdachte onder parketnummer 15/630799-05 onder 1, 3 en 4 meer of anders is tenlastegelegd dan hier als bewezen is aangenomen, is niet bewezen. De verdachte moet hiervan worden vrijgesproken.|4. Strafbaarheid van de feiten|Het bewezenverklaarde levert op:|Feit 1 :|Poging tot mensenhandel|Feit 3:|Afpersing, meermalen gepleegd|Feit 4:|Bedreiging met enig misdrijf tegen het leven gericht|5. Strafbaarheid van verdachte|Er is geen omstandigheid aannemelijk geworden die de strafbaarheid van verdachte uitsluit. Verdachte is dus strafbaar.|6. Motivering van sanctie(s) en van overige beslissingen|6.1 Vordering van de officier van justitie|De officier van justitie heeft de in de zaak met het parketnummer 15/630799-05 onder 1 tot en met 4 tenlastegelegde feiten en het in de zaak met parketnummer 15/630115-06 primair tenlastegelegde feit bewezen geacht en heeft gevorderd dat de rechtbank een gevangenisstraf voor de duur van 30 maanden met aftrek ex artikel 27 van het Wetboek van Strafrecht oplegt. Voorts heeft zij met betrekking tot de vorderingen van de benadeelde partijen gevorderd dat de vordering van de benadeelde partij [benadeelde partij] tot een bedrag van € 1.4574,50 wordt toegewezen met oplegging van de schadevergoedingsmaatregel ex artikel 36f van het Wetboek van Strafrecht en dat de benadeelde partij [slachtoffer2] in haar vordering niet ontvankelijk wordt verklaard.|6.2 Hoofdstraf|Bij de beslissing over de straf die aan verdachte moet worden opgelegd, heeft de rechtbank zich laten leiden door de aard en de ernst van de feiten en de omstandigheden waaronder deze zijn begaan, alsmede de persoon van verdachte, zoals van een en ander uit het onderzoek ter terechtzitting en uit de bespreking aldaar van het psychiatrische rapport d.d. 24 maart 2006, opgemaakt door I. Matthaei, psychiater, en het psychologische rapport d.d. 6 april 2006 opgemaakt door drs. A.E. Haan, gezondheidszorgpsycholoog/ psychotherapeut, is gebleken.|In het bijzonder heeft de rechtbank het navolgende in aanmerking genomen.|Verdachte heeft zich schuldig gemaakt een het werven van een minderjarig meisje als prostituee. Dat het bij werven is gebleven, doet aan de strafbaarheid niet af. Ook het trachten meisjes voor de prostitutie te winnen levert de door de wetgever als mensenhandel gekwalificeerde strafbare gedraging op. De handelwijze van verdachte is zeer laakbaar, niet in de laatste plaats omdat het getuigt van gebrek aan respect voor de lichamelijke en geestelijke integriteit van de slachtoffers. De rechtbank merkt als strafverzwarend in deze aan dat het slachtoffer de leeftijd van zestien jaren ten tijde van het gepleegde delict nog niet had bereikt. Daarnaast heeft verdachte het slachtoffer [slachtoffer2] er door bedreiging met geweld toe gedwongen op haar naam telefoonabonnementen af te sluiten en die telefoons aan verdachte af te dragen. Ook deze gedragingen passen in het beeld dat verdachte zijn slachtoffers in de positie brengt of tracht te brengen dat zij onder de gegeven omstandigheden geen andere keuze hebben dan in een toestand van uitbuiting te geraken. Verdachte heeft door zijn – deels agressieve gedragingen tegenover zijn slachtoffers gevoelens van angst en onvrijheid bij hen opgeroepen. Van zijn agressieve houding is ook gebleken in de wijze waarop hij het slachtoffer [slachtoffer3] heeft bedreigd. [slachtoffer3] wilde hem aanspreken op zijn gedrag tegenover een jong meisje, waarop verdachte met een mes achter hem is aangerend.|Uit de boven vermelde rapportages blijkt dat bij verdachte geen sprake is van een ziekelijke stoornis en/of een gebrekkige ontwikkeling van zijn geestvermogens, waardoor de bewezenverklaarde feiten hem volledig kunnen worden toegerekend.|De rechtbank beschouwt de door verdachte begane misdrijven als zeer ernstig.|In de omstandigheid dat verdachte niet eerder met de politie en justitie in aanraking is geweest voor feiten als het onder bewezen geachte enerzijds en anderzijds dat herhaling van misdrijven en met name soortgelijke als bewezen geacht, dient te worden voorkomen, ziet de rechtbank aanleiding een deel van de op te leggen vrijheidsbenemende straf in voorwaardelijke vorm op te leggen.|Op grond van al het vorenoverwogene is de rechtbank van oordeel dat geen andere straf dan een die vrijheidsbeneming van na te noemen duur medebrengt, dient te worden opgelegd.|6.3 Vordering benadeelde partij|De benadeelde partij [benadeelde partij] heeft een vordering tot schadevergoeding van € 2.923,69 ingediend tegen verdachte wegens materiële schade die zij als gevolg van het in de zaak met parketnummer 15/630115-06 primaire tenlastegelegde feit zou hebben geleden.|De rechtbank is van oordeel dat, aangezien verdachte van dit feit wordt vrijgesproken, de benadeelde partij niet in de vordering kan worden ontvangen.|Tevens heeft de benadeelde partij [slachtoffer2] een vordering tot schadevergoeding en wel van € 3.000,00 ingediend tegen verdachte wegens materiële schade die zij als gevolg van het in de zaak met parketnummer 15/630799-05 onder 3 tenlastegelegde feit zou hebben geleden.|De rechtbank is van oordeel dat deze schade zonder nadere toelichting, die ontbreekt, niet eenvoudig is vast te stellen, zodat de benadeelde partij in de vordering niet kan worden ontvangen.|6.4 Beslag|De rechtbank is van oordeel dat het onder verdachte inbeslaggenomen en niet nog teruggegeven voorwerp, te weten een mobiele telefoon, alsnog terug dient te worden gegeven. Uit het onderzoek op de terechtzitting is niet gebleken dat het bewezenverklaarde feit met behulp van die mobiele telefoon die aan verdachte toebehoort, is begaan of voorbereid.|7. Toepasselijke wettelijke voorschriften|De volgende wetsartikelen zijn van toepassing:|14a, 14b, 14c, 57, 273a, 285 en 317 van het Wetboek van Strafrecht|8. Beslissing|De rechtbank:|Spreekt verdachte vrij van het hem in de zaak met parketnummer 15/630799-05 onder 2 tenlastegelegde feit en  van het hem in de zaak met parketnummer 15/630115-06 primair en subsidiair tenlastegelegde feit.|Verklaart bewezen dat verdachte de in de zaak met parketnummer 15/630799-05 onder 1, 3 en 4 tenlastegelegde feiten heeft begaan zoals hiervoor onder 3.2 vermeld.|Verklaart niet bewezen wat aan verdachte in de zaak met parketnummer 15/630799-05 onder 1, 3 en 4 meer of anders is tenlastegelegd dan hierboven als bewezen is aangenomen en spreekt verdachte daarvan vrij.|Bepaalt dat de bewezenverklaarde feiten de hierboven onder 4. vermelde strafbare feiten opleveren.|Verklaart verdachte hiervoor strafbaar.|Veroordeelt verdachte tot een gevangenisstraf voor de duur van 21 (eenentwintig) MAANDEN.|Beveelt dat van deze gevangenisstraf een gedeelte, groot 7 (zeven) MAANDEN, niet ten uitvoer zal worden gelegd. De rechtbank stelt daarbij een proeftijd vast van twee jaar.|Bepaalt dat de tenuitvoerlegging van dit voorwaardelijke gedeelte kan worden gelast indien verdachte zich voor het einde van de proeftijd schuldig maakt aan een strafbaar feit.|Bepaalt dat de tijd die verdachte vóór de tenuitvoerlegging van dit vonnis in verzekering en voorlopige hechtenis heeft doorgebracht, bij de tenuitvoerlegging van het onvoorwaardelijk gedeelte van de thans opgelegde gevangenisstraf in mindering wordt gebracht, voorzover die tijd niet reeds op een andere vrijheidsstraf in mindering is gebracht.|Verklaart de benadeelde partijen [benadeelde partij] en [slachtoffer2] niet-ontvankelijk in hun vorderingen.|Gelast de teruggave aan rechthebbende van:|1.00 STK GSM-toestel Kl:Zilver|SAMSUNG D500|9. Samenstelling rechtbank en uitspraakdatum|Dit vonnis is gewezen door|mr. Toeter, voorzitter,|mrs. Pott Hofstede en Van Acker, rechters,|in tegenwoordigheid van de griffier mr. Oomen,|en uitgesproken op de openbare terechtzitting van 9 mei 2006."
ECLI:NL:RBROT:2017:3866,none,Uitspraak,5394057,Civiel recht; Verbintenissenrecht,Rechtbank Rotterdam,2017-05-19 00:00:00,none,Eerste aanleg - enkelvoudig,Rotterdam,none,Raad voor de Rechtspraak,2017-05-22 00:00:00,2017-06-28 10:24:51,Schending waarschuwingsplicht ex artikel 7:745 BW mbt ongeschikte ondervloer door partij die bedrijfsmatig vloertegels verkoopt en legt in relatie tot consument.,"RECHTBANK ROTTERDAM|zaaknummer: 5394057 / CV EXPL 16-39527|uitspraak: 19 mei 2017|vonnis van de kantonrechter, zitting houdende te Rotterdam,|in de zaak van|[eiser]|,|wonende te [plaatsnaam],|eiser bij exploot van dagvaarding van 19 september 2016,|gemachtigde: K.L. Chong te Amsterdam,|tegen|de besloten vennootschap met beperkte aansprakelijkheid|Handelsonderneming Jan Groen B.V.|,|gevestigd te Bleiswijk,|gemachtigde: mr. R.P.E. Halfens te Nieuwegein.|Partijen worden hierna aangeduid als “[eiser]” respectievelijk “Jan Groen”.|1|Het verloop van de procedure|Het verloop van de procedure volgt uit de volgende processtukken, waarvan de kantonrechter heeft kennis genomen:|het exploot van dagvaarding van 19 september 2016, met producties;|de conclusie van antwoord, met producties;|het vonnis van 9 november 2016, waarbij een comparitie van partijen is bepaald;|het proces-verbaal van de op 7 februari 2017 gehouden comparitie van partijen;|de faxbrief van 23 februari 2017 namens [eiser];|de faxbrief van 24 februari 2017 namens Jan Groen.|De kantonrechter heeft de uitspraak van dit vonnis nader bepaald op heden.|2|De vaststaande feiten|Als enerzijds gesteld en anderzijds erkend, dan wel niet of onvoldoende gemotiveerd weersproken, alsmede op grond van de in zoverre niet weersproken inhoud van de producties, staat tussen partijen, voor zover thans van belang en zakelijk weergegeven, het volgende vast.|2.1|In september 2011 heeft [eiser] aan Jan Groen opdracht gegeven een natuurstenen tegelvloer met vloerverwarming aan te brengen in de keuken van zijn nieuwbouwwoning  voor de prijs van € 3.961,91 inclusief btw.|2.2|De definitieve opdracht vermeldt, voor zover van belang:|“(…)|Uit te voeren werk|(…)|Aanbrengen van vloertegels op vlakke zand/cementvloer.|(…)|AKTIE VLOERVERWARMING € 0,00|(…)|Garanties.|(…)|Wij bieden 5 jaar garantie op de tegelvloer.|(…)|Verder garanderen wij dat de door ons te verrichten aanbrengwerkzaamheden plaatsvinden naar algemene normen van deugdelijkheid.|Schades veroorzaakt door eventuele zettingen in het beton dan wel door andere constructieve gebreken zijn van deze garantie uitgesloten.|(…)”|.|2.3|De vloerverwarming is in opdracht van Jan Groen aangebracht door Rothermo Vloerverwarming B.V., waarna Jan Groen de tegelvloer heeft gelegd en het geheel op|14 november 2011 heeft opgeleverd.|2.4|Halverwege 2014 zijn geleidelijk aan scheuren in de tegelvloer zichtbaar geworden. [eiser] heeft zich beklaagd bij zowel de bouwer van de woning Blokland B.V. (verder Blokland) als Jan Groen. Geen van beiden acht zich aansprakelijk voor de scheurvorming.|2.5|In een e-mail van 16 juli 2015 schrijft Blokland aan [eiser] voor zover van belang:|“(…) De vloer is door ons opgeleverd zonder vloerverwarming. Tevens zijn er in de vloer geen voorzieningen opgenomen om de krimp en de werking van de vloer op te vangen. (…) Er is naar alle waarschijnlijkheid na het infrezen van de vloerverwarming geen extra wapening aangebracht om scheurvorming op te vangen. De oorzaak ligt dus in de na oplevering aangebrachte voorzieningen. (…)”|.|2.6|Jan Groen schrijft in haar e-mail aan [eiser] van 22 september 2015, voor zover van belang:|“(…) Ik heb de reaktie van de aannemer gezien. (…)|De tegels (2 cm) dik, die gescheurd zijn, zitten nog steeds vast aan de ondervloer. We hebben de tegels dus goed verlijmd. Wanneer er sprake zou zijn van een onjuiste verwerking, dan zouden de tegels losliggen.|Wij denken dat de oorzaak gezocht moet worden in spanning van de ondervloer (constructie). (…) wij kunnen niet verantwoordelijk worden gehouden voor spanningen in deze ondervloer. (…)”.|2.7|In opdracht van [eiser] heeft Bureau voor Bouwpathologie BB te Harmelen onderzoek gedaan naar de oorzaak van de gebreken in de tegelvloer. Na opname op locatie op|27 november 2015, waarbij aanwezig waren [eiser], Jan Groen en Blokland, heeft dit Bureau een schriftelijk rapport opgesteld gedateerd 14 januari 2016.|Dit rapport vermeldt met betrekking tot:|a. de schadeoorzaak:|“De onderhavige vloerconstructie bestaat uit een betonnen ribcassette vloer met hierover een zandcementdekvloer hechtend op de betonvloer, op de dekvloer is een tegelvloer aangebracht. De betonnen systeemvloer bestaat uit elementen (…) Na het aanbrengen van de ribcassette elementen, is er een mogelijkheid een druklaag aan te brengen. Deze druklaag verspreid de spanning over een groter veld (….) Deze druklaag ontbreekt in de onderhavige situatie, waardoor onderlinge spanningen tussen de elementen worden doorgegeven aan de dekvloer die hechtend op de betonvloer is aangebracht (niet los/ zwevend). Zo ontstaan er fijne breuklijnen in de dekvloer, (…) De aannemer is niet verplicht een druklaag aan te brengen, echter wordt bij het ontbreken van een druklaag een tegelvloer veelal afgeraden. Ook met een druklaag is het risico op scheurvorming aanwezig, echter is het risico veel kleiner. (…)|Deze scheurvorming is niet het gevolg van de nadien aangebrachte voorzieningen, maar inherent aan de toegepaste systeemvloer zonder druklaag.|(…)|Rechtlijnige scheuren in harde vloerafwerkingen zoals in het onderhavige geval, zijn veel voorkomende problemen als het gaat om dit type systeemvloeren. (…)|Feitelijk is een dergelijke harde of starre vloerafwerking niet geschikt voor systeemvloeren zonder druklaag gezien het hoge risico op deze breuklijnen. (…)”|vaststelling schade op basis van herstel|“Herstel is feitelijk niet mogelijk.|De gekozen vloerafwerking is niet zonder meer toepasbaar op de onderhavige vloerconstructie. Herstel zou moeten bestaan uit het volledig verwijderen van de tegelvloer en de dekvloer. Waarna een zwevende dekvloer kan worden aangebracht, waarin voldoende wapening wordt aangebracht om zowel spanningen vanuit de onderconstructie op te vangen, als spanningen vanuit lengteverandering door temperatuurswisselingen.|Het volledig verwijderen van de tegelvloer, aanbrengen van zwevende dekvloer met vloerverwarming, storten van nieuwe gewapende dekvloer en aanbrengen vloertegels wordt geraamd op circa|€ 8.500,-- all-in|.|(…)|de vraag of de oorzaak van de scheurvorming ligt in de na oplevering aangebrachte voorzieningen|”Nee, de oorzaak hiervan is gelegen in de ribcassette vloer. Wel zijn de scheuren zichtbaar geworden door een tegelvloer aan te brengen direct op de dekvloer. Als gevolg van de geheel hechtende constructie (dekvloer op betonvloer en tegelvloer op dekvloer), worden breuklijnen ter plaatse van elementnaden doorgezet in de afwerking. (…) “|Verder vermeldt het rapport dat er geen gebreken zijn waargenomen ten aanzien van het lijmen en monteren van de tegels|.|3|Het geschil|3.1|[eiser] heeft bij dagvaarding gevorderd bij vonnis, uitvoerbaar bij voorraad,|a. voor recht te verklaren dat Jan Groen is tekortgeschoten in de nakoming van zijn verplichtingen onder de overeenkomst met [eiser];|b. Jan Groen te veroordelen tot betaling van € 8.500, 00 inclusief btw als vervangende schadevergoeding, althans een in goede justitie te bepalen bedrag, te vermeerderen met de wettelijke rente als bedoeld in artikel 6:119 BW vanaf 9 augustus 2016;|c. Jan Groen te veroordelen in de proceskosten en nakosten, te vermeerderen met de wettelijke rente vanaf 14 dagen na datum vonnis.|3.2|Aan zijn vordering heeft [eiser], naast de vaststaande feiten - zakelijk weergegeven en voor zover thans van belang- het volgende ten grondslag gelegd.|3.2.1|De tegelvloer met vloerverwarming beantwoordt niet aan de overeenkomst. Daardoor is Jan Groen tekortgeschoten in de nakoming van de op haar rustende verplichtingen uit de overeenkomst. Jan Groen is aansprakelijk voor de schade die [eiser] lijdt als gevolg van de scheurvorming in de tegels omdat Jan Groen:|a. vijf jaar garantie heeft afgegeven op de vloer en de werkzaamheden en binnen die termijn scheurvorming is opgetreden;|b. ook los van de gegeven garantie de tegelvloer met vloerverwarming ondeugdelijk heeft aangebracht of laten aanbrengen, doordat deze niet goed aansluit bij de samenstelling van de ondervloer, waarbij Jan Groen aansprakelijk is voor de fouten van zijn onderaannemer Rothermo;|c. is tekort geschoten in zijn waarschuwingsplicht. Jan Groen, een professionele tegelzetter, wist of behoorde te weten dat de opbouw van de ondervloer van invloed was op de wijze waarop een deugdelijke tegelvloer kan worden gelegd. Jan Groen heeft ten onrechte nagelaten voorafgaand aan het aanbrengen van de tegelvloer met vloerverwarming navraag te doen naar de opbouw van de ondervloer en aan [eiser] mededeling te doen over dan wel hem te waarschuwen voor de relevantie, invloed en eventuele risico’s van de ondervloer.  De keuze om dit niet te doen komt voor rekening en risico van Jan Groen. [eiser] heeft niet de deskundigheid om Jan Groen te wijzen op de opbouw van de ondervloer, maar ook al zou [eiser] voldoende deskundig zijn om bepaalde risico’s te kennen, ontslaat dit Jan Groen als opdrachtnemer niet van zijn verplichting om [eiser] op risico’s te wijzen.|3.2.2|[eiser] maakt aanspraak op vervangende schadevergoeding in plaats van herstel, ook de kosten die [eiser] zou hebben moeten maken om een deugdelijke bewapening zoals een zwevende dekvloer aan te brengen. De kosten van herstel bedragen afgerond € 8.500,00 inclusief btw, gebaseerd op de kostenraming van het Bureau voor Bouwpathologie. Daarnaast maakt [eiser] aanspraak op vergoeding van wettelijke rente vanaf  9 augustus 2016, de datum waarop Jan Groen in verzuim is, omdat zij niet bereid bleek de schade te herstellen.|3.3|Jan Groen heeft de vordering betwist en heeft daartoe het volgende - zakelijk weergegeven en voor zover thans van belang- aangevoerd.|3.3.1|De scheurvorming is niet ontstaan door ondeugdelijke werkzaamheden met betrekking tot de tegelvloer of vloerverwarming, maar door constructieve gebreken in de ondervloer. Hiervoor is Jan Groen niet verantwoordelijk. Constructieve gebreken zijn ook contractueel uitgesloten. Betwist wordt dat Jan Groen is tekortgeschoten bij de uitvoering van haar werkzaamheden.|3.3.2|Een waarschuwingsplicht geldt voor bijzonderheden, voor zover Jan Groen deze kende of behoorde te kennen. De onderzoeks- en waarschuwingsplicht van Jan Groen zijn beperkt tot enkel een visuele inspectie van de ondervloer voorafgaand aan het leggen van de vloer en omvat geen constructief onderzoek. Bij de uitgevoerde visuele inspectie bleken geen bijzonderheden waarvoor gewaarschuwd diende te worden.|3.3.3|Indien en voor zover Jan Groen aansprakelijk zou zijn betwist zij de berekening van de schade zowel voor wat betreft de omvang als een deel van de gestelde schadeposten. Verder stelt zij dat rekening gehouden moet worden met eigen schuld van [eiser] in de zin van artikel 6:101 BW en de beperking van aansprakelijkheid op grond van artikel XII lid 1 van haar toepasselijke algemene voorwaarden. Voor toewijzing van de wettelijke rente acht Jan Groen geen grondslag aanwezig, omdat de werkzaamheden nog niet zijn uitgevoerd en de schade nog niet is geleden.|3.4|Op de overige stellingen van partijen wordt hierna, voor zover van belang, nader ingegaan.|4|De beoordeling van de vordering|4.1.|De overeenkomst die tussen [eiser] en Jan Groen is gesloten is aan te merken als een overeenkomst van aanneming van werk, zoals bedoeld in artikel 7:750 van het Burgerlijk Wetboek (hierna: BW). Jan Groen is in deze relatie als aannemer gehouden een deugdelijke tegelvloer met vloerverwarming aan te brengen. Nu de tegelvloer scheurvorming vertoont, staat vast dat het werk niet deugdelijk is uitgevoerd.|4.2|Uit artikel 7:760, tweede lid BW volgt dat de gevolgen van een ondeugdelijke uitvoering van het werk voor rekening van [eiser] als opdrachtgever komen, indien de ondeugdelijke uitvoering is te wijten aan gebreken of ongeschiktheid van zaken afkomstig van hem, waaronder begrepen de grond waarop hij het werk laat uitvoeren, tenzij Jan Groen als aannemer haar in artikel 7:754 BW bedoelde waarschuwingsplicht heeft geschonden. Op grond van het bepaalde in artikel 7:754 BW is Jan Groen bij het aangaan of uitvoeren van de overeenkomst tussen partijen verplicht [eiser] te waarschuwen voor gebreken of ongeschiktheid van in dit geval de vloer waarop de tegelvloer met vloerverwarming moest worden aangebracht, voor zover Jan Groen deze gebreken of ongeschiktheid kende of redelijkerwijs behoorde te kennen. Of dit het geval is hangt af van de deskundigheid die van haar als aannemer mocht worden verwacht en van de onder de omstandigheden van het geval van haar te vragen zorgvuldigheid.|4.3|Een dergelijke waarschuwingsplicht rustte in het onderhavige geval op Jan Groen.|Jan Groen heeft immers de positie van professional; zij houdt zich bedrijfsmatig bezig met het verkopen en leggen van vloertegels. Als professionele partij had zij zich er van moeten vergewissen of de aanwezige vloer geschikt was voor het aanbrengen van vloerverwarming en vloertegels. Anders dan zij stelt, kan zij daarbij niet volstaan met af te gaan op hetgeen zichtbaar was. Daarmee miskent zij dat zij als professionele tegelzetter een eigen verantwoordelijkheid heeft en in dat kader op z’n minst navraag dient te doen naar de vloer, bijvoorbeeld bij de bouwer. Zij wordt immers door [eiser] ingehuurd in de veronderstelling dat zij haar vak verstaat en dat zij hem vanuit haar deskundigheid informeert over risico’s, (on)mogelijkheden en te verwachten gevolgen van een tegelvloer en vloerverwarming op de aanwezige ondervloer. De onterechte aanname dat anno 2016 verwacht mag worden dat de vloer in een nieuwbouwwoning geschikt is voor een tegelvloer komt voor rekening en risico van Jan Groen als professional.|Het voorgaande leidt tot de conclusie dat Jan Groen is tekortgeschoten in haar waarschuwingsplicht en in beginsel reeds hierom aansprakelijk is voor de daardoor ontstane schade. Gelet op dit oordeel behoeft hetgeen Jan Groen nog heeft aangevoerd met betrekking tot -veel verdergaand- constructief onderzoek geen verdere beoordeling en beslissing.|4.4|Het beroep van Jan Groen op uitsluiting van constructieve gebreken wordt verworpen.|Het onder 2.7 weergegeven rapport van het Bureau voor Bouwpathologie, waarvan de inhoud door Jan Groen niet is weersproken, wijst als oorzaak aan voor de scheurvorming het ontbreken van een druk verdelende laag op de zandcementdekvloer die is aangebracht op de betonnen ribcassette vloer. Zonder toelichting van Jan Groen, die ontbreekt, valt niet in te zien dat met het ontbreken van een druk verdelende laag de vloer een constructief gebrek vertoont. Dat geldt te meer nu het rapport ook vermeldt dat de aannemer niet verplicht is een druklaag aan te brengen.|4.5|Jan Groen heeft de door [eiser] gestelde schadeberekening betwist.|4.5.1|Zij acht het niet terecht dat de kosten voor het alsnog aanbrengen van een druklaag|( € 600,00 voor het aanbrengen van een noppenplaat en € 400,00 voor het storten van een dekvloer) voor haar rekening komen. Dit is geen schade maar kosten die [eiser] eerder niet heeft willen uitgeven en heeft bespaard bij de bouw.|Tijdens de comparitie van partijen heeft [eiser] betwist dat hij heeft willen besparen op de benodigde druklaag. [eiser] heeft niet kunnen voorzien dat er extra voorzieningen nodig waren. Hij heeft bij Jan Groen een totaalpakket gekocht en mocht er van uitgaan dat dit inclusief de benodigde drukvloer zou zijn in welk verband hij verwijst naar de vermelding op de website van Jan Groen als “compleet afgewerkt”.|4.5.2|Het gaat hierbij om het antwoord op de vraag of [eiser] de kosten voor een druk verdelende laag, gesteld dat Jan Groen wel aan haar waarschuwingsplicht met betrekking tot de ondervloer zou hebben voldaan, hoe dan ook zou hebben gemaakt om de gevolgen van het gesignaleerde risico van scheurvorming in de vloertegels vanwege het ontbreken van een druk verdelende laag te beheersen. Deze zogenoemde “sowieso kosten” zouden in dat geval voor rekening van [eiser] als opdrachtgever dienen te blijven. In dat kader had het op de weg van Jan Groen gelegen om te stellen en bij betwisting te bewijzen dat [eiser] bij tijdige informatie zou hebben besloten tot aanschaf van de druk verdelende laag met prijsaanpassing ten opzichte van de huidige “aktieprijs”. Niet valt immers uit te sluiten dat [eiser] af zou hebben gezien van het sluiten van de overeenkomst met Jan Groen. Voor zover Jan Groen al heeft bedoeld te stellen dat [eiser] bij de bouw bewust heeft bespaard op een druk verdelende vloerlaag, heeft zij, nog afgezien van de betwisting door [eiser], in bedoelde zin niet aan haar stelplicht voldaan, waardoor niet aan bewijslevering wordt toegekomen. Dit betekent dat in rechte niet vast staat dat de betreffende kostenposten “sowieso kosten” betreffen. De bedoelde kosten betreffen dan ook nadeel ten gevolge van de schending van de waarschuwingsplicht door Jan Groen, waarvoor zij, nu de hoogte verder niet door haar wordt betwist, aansprakelijk is.|4.5.3|De kostenposten “onvoorzien/opslag etc”, “Algemene bedrijfskosten”, “Algemene bouwplaatskosten”, “Winst & Risico” ad in totaal € 1.183,61 ex btw zijn niet toewijsbaar, nu deze posten door Jan Groen zijn betwist en door [eiser] in het geheel niet zijn onderbouwd, ook niet tijdens de comparitie van partijen. [eiser] heeft aldus niet aan zijn stelplicht voldaan, waardoor niet aan bewijslevering wordt toegekomen.|4.5.4|Jan Groen stelt dat rekening gehouden dient te worden met het voordeel dat [eiser] heeft gehad van het gebruik en het ongestoorde genot van de huidige tegelvloer vanaf november 2011 tot halverwege 2014, derhalve 2,5 jaar uitgaande van een levensduur van de tegelvloer van 10 jaar en ter comparitie na verweer van [eiser] op dit punt, aangepast tot|20 jaar. [eiser] heeft dit onvoldoende betwist. Rekening zal worden gehouden met een aftrek van 1/8 deel van de op € 3.000,00 gestelde nieuwe tegelvoer, derhalve met € 375,00.|4.5.5|Voorts beroept Jan Groen zich op eigen schuld van [eiser] in de zin van|artikel 6:101 BW. [eiser] heeft Jan Groen niet in kennis gesteld van de informatie die [eiser] via tips en verwijzing heeft gehad van het feit dat de woning enkel een standaard dekvloer heeft en nog verder afgewerkt dient te worden. Zij verwijst hierbij naar de bij dagvaarding als productie 10 overgelegde e-mail van Blokland aan [eiser].|[eiser] heeft gemotiveerd betwist dat hij zou zijn gewaarschuwd door Blokland voor enige beperking van de vloer en stelt onder verwijzing naar de bij dagvaarding als productie 9 overgelegde e-mail van Blokland aan Jan Groen dat de bouwer haar klanten juist doorverwijst naar leveranciers om zich te laten informeren.|4.5.6|De betreffende e-mail van 23 juni 2016 van Blokland aan [eiser] luidt, voor zover thans van belang:|“Wij bouwen woningen met hierin standaard een dekvloer. De keuze van de afwerking van de vloer is voor de bewoner. Wij bemoeien ons hier niet mee maar geven in het woonwenken boekje het advies je te laten adviseren door een leverancier of de door jouw beoogde afwerking geschikt is voor de toegepaste vloer. (…)”|Anders dan Jan Groen stelt, volgt uit productie 10 bij dagvaarding niet dat [eiser] er door Blokland op is gewezen dat er nog afwerkingskosten bij zouden komen omdat de woning standaard met slechts een dekvloer werd opgeleverd door de bouwer.|De kantonrechter acht derhalve geen omstandigheden aanwezig om te beslissen dat er bij [eiser] sprake is van eigen schuld.|4.5.7|Tenslotte stelt Jan Groen met betrekking tot de hoogte van de schade dat deze op grond van de beperking van aansprakelijkheid die volgt uit artikel XII lid 1 van de algemene voorwaarden van Jan Groen gemaximeerd is tot € 4.951,76. [eiser] betwist echter de toepasselijkheid van de algemene voorwaarden, nu deze hem niet ter hand zijn gesteld.|Jan Groen heeft ter comparitie in reactie hierop slechts gesteld dat zij de verwijzing naar bedoeld artikel uit haar algemene voorwaarden handhaaft, zonder verdere onderbouwing. Bij gebreke van die onderbouwing en gelet op de betwisting door [eiser], dient geconcludeerd te worden dat in rechte niet is komen vast te staan dat de algemene voorwaarden van Jan Groen tussen partijen zijn overeengekomen. De grondslag voor de beoogde maximering van de schade ontbreekt derhalve. Het verweer van Jan Groen wordt verworpen.|4.6|Nu de door [eiser] gestelde schadeposten voor het overige niet door Jan Groen zijn betwist is op grond van het voorgaande aan schadevergoeding toewijsbaar € 6.569,09 inclusief btw (€ 5.429,00 ex btw).|4.7|De wettelijke rente is toewijsbaar vanaf het moment dat vast staat dat Jan Groen niet aan haar schadevergoedingsverplichting jegens [eiser] voldoet. [eiser] heeft onbetwist gesteld dat dit op 9 augustus 2016 is. Vanaf die verzuimdatum is de gevorderde rente toewijsbaar, nu vast staat dat [eiser] als gevolg van de scheurvorming in de tegelvloer schade heeft geleden. Daaraan doet niet af dat [eiser] in de praktijk wellicht nog geen herstelkosten heeft gemaakt.|4.8|Jan Groen wordt, als de partij die voor het grootste deel in het ongelijk wordt gesteld, veroordeeld in de proceskosten, tot aan deze uitspraak aan de zijde van [eiser] vastgesteld op € 319,22 aan verschotten en € 500,00 aan salaris voor zijn gemachtigde.|De apart gevorderde nakosten worden toegewezen als hierna vermeld, nu de proceskostenveroordeling hiervoor reeds een executoriale titel geeft en de kantonrechter van oordeel is dat de nakosten zich reeds vooraf laten begroten.|5|De beslissing|De kantonrechter:|verklaart voor recht dat Jan Groen is tekortgeschoten in de nakoming van zijn verplichtingen onder de overeenkomst met [eiser];|veroordeelt Jan Groen om aan [eiser] tegen kwijting te betalen € 6.569,09, vermeerderd met de wettelijke rente in de zin van artikel 6:119 BW vanaf 9 augustus 2016 tot aan de dag van algehele voldoening;|veroordeelt Jan Groen in de proceskosten, tot aan deze uitspraak aan de zijde van [eiser]  vastgesteld op:|€ 319,22 aan verschotten,|€ 500,00 aan salaris voor de gemachtigde;|beide bedragen vermeerderd met de wettelijke rente in de zin van artikel 6:119 BW ingaande 14 dagen na de datum van dit vonnis tot de dag der algehele voldoening;|en indien Jan Groen niet binnen 14 dagen na de datum van dit vonnis vrijwillig aan het vonnis heeft voldaan, begroot op:|- € 75,00 € 75,00 aan nasalaris, te verhogen met een bedrag van € 68,00 aan betekeningskosten onder de voorwaarde dat betekening van dit vonnis heeft plaatsgevonden, een en ander voor zover van toepassing inclusief btw, vermeerderd met de wettelijke rente in de zin van artikel 6:119 BW ingaande 14 dagen na de datum van dit vonnis tot de dag der algehele voldoening;|verklaart dit vonnis uitvoerbaar bij voorraad en wijst af het meer of anders gevorderde.|Dit vonnis is gewezen door mr. K.J. Bezuijen en uitgesproken ter openbare terechtzitting.|362"
ECLI:NL:RVS:2007:BA1668,none,Uitspraak,200604178/1,Bestuursrecht,Raad van State,2007-03-28 00:00:00,none,Hoger beroep,none,none,Raad voor de Rechtspraak,2013-04-05 00:00:00,2015-11-11 03:34:08,"Bij besluit van 21 april 2005 heeft het college van burgemeester en wethouders van Enschede (hierna: het college), voor zover thans van belang, appellant onder oplegging van een dwangsom gelast een stacaravan, een paardenstal, een overkapping voor houtopslag en een overkapping voor hooiopslag op het perceel, plaatselijk bekend als [locatie] te [plaats], gemeente Enschede (hierna: het perceel) te verwijderen en verwijderd te houden.","200604178/1.|Datum uitspraak: 28 maart 2007|AFDELING|BESTUURSRECHTSPRAAK|Uitspraak op het hoger beroep van:|[appellant], wonend te Enschede,|tegen de uitspraak in de zaken nos. 05/1482 en 06/161 van de rechtbank Almelo van 27 april 2006 in het geding tussen:|appellant|en|het college van burgemeester en wethouders van Enschede.|1.    Procesverloop|Bij besluit van 21 april 2005 heeft het college van burgemeester en wethouders van Enschede (hierna: het college), voor zover thans van belang, appellant onder oplegging van een dwangsom gelast een stacaravan, een paardenstal, een overkapping voor houtopslag en een overkapping voor hooiopslag op het perceel, plaatselijk bekend als [locatie] te [plaats], gemeente Enschede (hierna: het perceel) te verwijderen en verwijderd te houden.|Bij ongedateerd besluit, verzonden op 24 oktober 2005, heeft het college het daartegen door appellant gemaakte bezwaar ongegrond verklaard.|Bij besluit van 27 januari 2006 heeft het college het ongedateerde besluit, verzonden op 24 oktober 2005, ingetrokken en appellant onder oplegging van een dwangsom gelast een stacaravan, een paardenstal en een overkapping voor hooiopslag op het perceel te verwijderen en verwijderd te houden.|Bij uitspraak van 27 april 2006, verzonden op dezelfde dag, heeft de rechtbank Almelo (hierna: de rechtbank) het door appellant ingestelde beroep tegen het ongedateerde besluit, verzonden op 24 oktober 2005, niet-ontvankelijk verklaard en het beroep tegen het besluit van 27 januari 2006 ongegrond verklaard. Deze uitspraak is aangehecht.|Tegen deze uitspraak heeft appellant bij brief van 25 mei 2006, bij de Raad van State ingekomen op 7 juni 2006, hoger beroep ingesteld. Deze brief is aangehecht.|Bij brief van 19 juli 2006 heeft het college van antwoord gediend.|De zaak is door een meervoudige kamer van de Afdeling verwezen naar een enkelvoudige.|De Afdeling heeft de zaak ter zitting behandeld op 19 februari 2007, waar appellant in persoon, bijgestaan door A.H. Soepboer, en het college, vertegenwoordigd door I. Lesker, ambtenaar van de gemeente, zijn verschenen.|2.    Overwegingen|2.1.    Appellant betoogt dat de rechtbank ten onrechte het beroep tegen het ongedateerde besluit, verzonden op 24 oktober 2005, niet-ontvankelijk heeft verklaard.|2.1.1.    Dit betoog faalt. Ingevolge artikel 6:19, derde lid, van de Algemene wet bestuursrecht (hierna: Awb) staat intrekking van het bestreden besluit niet in de weg aan vernietiging van dat besluit indien de indiener van het bezwaar- of beroepschrift daarbij belang heeft. Onder verwijzing naar de uitspraak van de Afdeling van 26 februari 2003 in zaak no.|200202667/1|(JB 2003/102) overweegt de Afdeling dat de rechtbank terecht heeft overwogen dat appellant geen (proces)belang meer heeft bij het verkrijgen van een uitspraak op het door hem ingestelde beroep, nu gesteld noch gebleken is dat appellant schade heeft geleden door het hiervoor bedoelde besluit. De rechtbank heeft dit beroep dan ook terecht niet-ontvankelijk verklaard.|2.2.    Appellant betoogt voorts dat de rechtbank ten onrechte het beroep geacht heeft mede te zijn gericht tegen het besluit van 27 januari 2006.|2.2.1.    Dit betoog faalt eveneens. Ingevolge artikel 6:18, eerste lid, van de Awb brengt het aanhangig zijn van bezwaar of beroep tegen een besluit geen verandering in een los van het bezwaar of beroep reeds bestaande bevoegdheid tot intrekking of wijziging van dat besluit. Ingevolge artikel 6:19, eerste lid, van de Awb wordt, indien een bestuursorgaan een besluit heeft genomen als bedoeld in artikel 6:18, het bezwaar of beroep geacht mede te zijn gericht tegen het nieuwe besluit, tenzij dat besluit aan het bezwaar of beroep geheel tegemoet komt.|Nu het besluit van 27 januari 2006 moet worden aangemerkt als een besluit als bedoeld in artikel 6:18 van de Awb en bij dit besluit niet aan de bezwaren van appellant is tegemoetgekomen, heeft de rechtbank het beroep ingevolge artikel 6:19, eerste lid, van de Awb terecht geacht mede te zijn gericht tegen het hiervoor bedoelde besluit. Voorts heeft de rechtbank terecht geen aanleiding gezien om het van rechtswege ontstane beroep met toepassing van artikel 6:19, tweede lid, van de Awb te verwijzen naar het college ter behandeling als bezwaar.|2.3.    Ingevolge artikel 40, eerste lid, van de Woningwet is het verboden te bouwen zonder of in afwijking van een vergunning van burgemeester en wethouders (bouwvergunning).|Ingevolge het ter plaatse geldende bestemmingsplan ""Buitengebied 1996"" (hierna: het bestemmingsplan) rusten op het perceel de bestemmingen ""Natuurgebied"" en ""Archeologisch meldingsgebied"".|Ingevolge artikel 10, eerste lid, onder 1, van de planvoorschriften zijn de voor ""Natuurgebied"" aangewezen gronden bestemd voor de bescherming, instandhouding en verbetering van de landschappelijke, cultuurhistorische en natuurlijke waarden. Extensieve recreatie is toegestaan, voor zover de bovenbedoelde waarden hierdoor niet onevenredig worden geschaad.|Ingevolge artikel 10, eerste lid, onder 2, van de planvoorschriften zijn de als ""Archeologisch meldingsgebied"" aangewezen gronden tevens bestemd voor de bescherming van de aanwezige archeologische waarden.|Ingevolge artikel 10, tweede lid, van de planvoorschriften mogen op de voor ""Natuurgebied"" aangewezen gronden uitsluitend bouwwerken, geen gebouwen zijnde, ten dienste van de onder artikel 10, eerste lid bedoelde doeleinden worden gebouwd. De hoogte mag ten hoogste 2 meter bedragen.|Ingevolge artikel 56, eerste lid, aanhef en onder 1 en 3, van de planvoorschriften, voor zover thans van belang, mag een bouwwerk dat op het tijdstip van terinzagelegging van het ontwerp van dit plan bestond en dat afwijkt van het bepaalde in dit plan, gedeeltelijk worden vernieuwd of veranderd en naar inhoud met maximaal 15% worden vergoot, mits de bestaande afwijking, ook naar haar aard, niet wordt vergroot.|2.4.    Vast staat dat de stacaravan, de paardenstal en de overkapping voor hooiopslag zijn opgericht zonder de daartoe vereiste bouwvergunning. Derhalve is gehandeld in strijd met artikel 40, eerste lid, van de Woningwet, zodat het college terzake handhavend kon optreden. Voorts staat vast dat de stacaravan, de paardenstal en de overkapping voor hooiopslag in strijd zijn met de hiervoor bedoelde bestemmingen ""Natuurgebied"" en ""Archeologisch meldingsgebied"".|2.5.    Gelet op het algemeen belang dat gediend is met handhaving, zal in geval van overtreding van een wettelijk voorschrift het bestuursorgaan dat bevoegd is om met bestuursdwang of een last onder dwangsom op te treden, in de regel van deze bevoegdheid gebruik moeten maken. Slechts onder bijzondere omstandigheden mag van het bestuursorgaan worden gevergd, dit niet te doen. Dit kan zich voordoen indien concreet zicht op legalisering bestaat. Voorts kan handhavend optreden zodanig onevenredig zijn in verhouding tot de daarmee te dienen belangen dat van optreden in die concrete situatie behoort te worden afgezien.|2.6.    Appellant betoogt dat de rechtbank ten onrechte heeft overwogen dat de stacaravan, de paardenstal en de overkapping voor hooiopslag niet onder het overgangsrecht van artikel 56 van de planvoorschriften vallen.|2.6.1.    Dit betoog faalt. Het ontwerp van het bestemmingsplan is op 10 mei 1996 (hierna: de peildatum) ter inzage gelegd. Op grond van de stukken en het verhandelde ter zitting is vast komen te staan dat de overkapping voor hooiopslag na de peildatum zonder bouwvergunning is opgericht. Verder is vast komen te staan dat de op de peildatum bestaande stacaravan is afgebroken en op de fundamenten hiervan in juli 2003 een geheel nieuwe stacaravan is opgericht. Ten aanzien van de paardenstal is vast komen te staan dat deze na de peildatum naar een andere plek op het perceel is verplaatst en is voorzien van een nieuw dak en een nieuwe voorgevel. Nu de in geding zijnde bouwwerken zijn opgericht dan wel verplaatst ná de peildatum, heeft de rechtbank terecht en op goede gronden overwogen dat de stacaravan, de paardenstal en de overkapping voor hooiopslag niet onder het overgangsrecht vallen.|2.7.    In hetgeen appellant voor het overige als bijzondere omstandigheden naar voren heeft gebracht, heeft de rechtbank terecht geen grond gezien voor het oordeel dat van het college kan worden verlangd van handhavend optreden af te zien. De rechtbank heeft het beroep tegen het besluit van 27 januari 2006 terecht ongegrond verklaard.|2.8.    Het hoger beroep is ongegrond. De aangevallen uitspraak dient te worden bevestigd.|2.9.    Voor een proceskostenveroordeling bestaat geen aanleiding.|3.    Beslissing|De Afdeling bestuursrechtspraak van de Raad van State|Recht doende in naam der Koningin:|bevestigt de aangevallen uitspraak.|Aldus vastgesteld door mr. W. van den Brink, Lid van de enkelvoudige kamer, in tegenwoordigheid van mr. A.L.M. Steinebach-de Wit, ambtenaar van Staat.|w.g. Van den Brink		w.g. Steinebach-de Wit|Lid van de enkelvoudige kamer|ambtenaar van Staat|Uitgesproken in het openbaar op 28 maart 2007|328-531."
ECLI:NL:RBARN:2010:BN5468,none,Uitspraak,AWB 04/828 en 09/2140,Bestuursrecht,Rechtbank Arnhem,2010-08-27 00:00:00,none,Eerste aanleg - meervoudig,none,none,Raad voor de Rechtspraak,2013-04-05 00:00:00,2015-11-11 07:52:48,"Wet openbaarheid van bestuur (overgangsrecht). Verzoek om inzage in alle (beleids-)stukken die bij de BVD, thans de AIVD, berusten of ten behoeve van die dienst zijn opgesteld met betrekking tot de specifiek door eisers genoemde contexten, waaronder Rote Armee Fraktion, Kraakbeweging Amsterdam en Nijmeegse Kraakbeweging.|Beroep gegrond. Met betrekking tot de in deze uitspraak aangeduide documenten en/of gegevens heeft de rechtbank geoordeeld dat door de minister van Binnenlandse Zaken en Koninkrijksrelaties onvoldoende is gemotiveerd dat de inzage daarvan is geweigerd, dan wel dat de minister daarover niet beschikt. De minister zal, met inachtneming van hetgeen in deze uitspraak is overwogen, in zoverre een nieuwe beslissing op bezwaar moeten nemen.","RECHTBANK ARNHEM|Sector bestuursrecht|registratienummers: AWB 04/828 en 09/2140|uitspraak ingevolge artikel 8:77 van de Algemene wet bestuursrecht (Awb)|van 27 augustus 2010|inzake|1. de erven van [J. S.]:|[M. S. ], wonende te [plaats 1], en|[R. S.], wonende te [plaats 2], eisers,|vertegenwoordigd door [gemachtigde],|2. [gemachtigde], wonende te [plaats 1], eiser, tevens gemachtigde, alsmede|3. [E. B.], wonende te [plaats 3], eiser, vertegenwoordigd door [gemachtigde],|(hierna gezamenlijk tevens: eisers),|tegen|de minister van Binnenlandse Zaken en Koninkrijksrelaties, verweerder.|1. Aanduiding bestreden besluiten|I. besluit van verweerder gedateerd 25 maart 2004, verzonden op 11 maart 2004 (hierna: besluit I);|II. besluit van verweerder van 23 april 2009 (hierna: besluit II).|2. Procesverloop|Bij besluiten van 30 juni 2000, 31 januari 2001 en 14 februari 2001 heeft verweerder beslist op deel drie van het door wijlen [J. S.] (verder: [S]) en eisers sub 2 en 3 bij brief van 3 december 1998 met een beroep op de Wet openbaarheid van bestuur (Wob) gedane verzoek om inzage in alle (beleids-)stukken die bij de Binnenlandse Veiligheidsdienst, thans de Algemene Inlichtingen- en Veiligheidsdienst (AIVD), berusten of ten behoeve van die dienst zijn opgesteld met betrekking tot de specifiek in de bij deze brief gevoegde lijst van contexten. Hierbij is aangegeven dat het in zoverre gaat om stukken die niet direct gerelateerd zijn aan de werkzaamheden van [C. van L.].|Tegen voormelde besluiten is door [S] en eisers sub 2 en 3 beroep ingesteld.|Bij uitspraak van 18 november 2003, met registratienummers AWB 00/943, 00/1401, 01/506 en 01/507, heeft de rechtbank – voor zover thans van belang – deze beroepen niet ontvankelijk verklaard en de beroepschriften ter behandeling als bezwaarschriften doorgestuurd naar verweerder.|Bij besluit I heeft verweerder de bezwaren ongegrond verklaard en de besluiten van 30 juni 2000, 31 januari 2001 en 14 februari 2001 gehandhaafd.|Tegen dit besluit is door [S] en eisers sub 2 en 3 beroep ingesteld.|Door verweerder is een verweerschrift ingediend.|Nadat [S] op 15 november 2005 is overleden, heeft eiser sub 2 de rechtbank bij brief van 13 juni 2006 bericht dat hij het beroep voortzet.|Desgevraagd heeft eiser sub 2 de rechtbank bij brief van 21 juli 2006 een verklaring van erfrecht doen toekomen, alsmede machtigingen van eisers sub 1 en 3.|Bij brief van 22 februari 2008 heeft verweerder ten aanzien van de eventuele registratie van gegevens bij de AIVD met betrekking tot de onderhavige zaak een beroep gedaan op artikel 8:29 van de Awb, in samenhang met artikel 87, eerste lid, van de Wet op de inlichtingen- en veiligheidsdiensten 2002 (Wiv 2002), inhoudende dat verweerder heeft bepaald dat uitsluitend de rechtbank kennis mag nemen van deze stukken.|Naar aanleiding van de brief van de rechtbank van 4 maart 2008 heeft verweerder bij schrijven van 28 mei 2008 ten aanzien van de eventuele registratie van gegevens bij de AIVD met betrekking tot de onderhavige zaak een beroep gedaan op artikel 8:29 van de Awb, inhoudende dat uitsluitend de rechtbank kennis mag nemen van deze stukken, en medegedeeld dat hij het standpunt van de rechtbank deelt dat artikel 87 van de Wiv 2002 niet van toepassing is op de onderhavige zaak.|Bij beslissing ex artikel 8:29, derde lid, van de Awb van 12 november 2008 heeft de rechtbank bepaald dat de beperking van de kennisneming van de stukken die verweerder de rechtbank zal doen inzien, gerechtvaardigd is.|Bij brief van 19 november 2008 hebben eisers de in artikel 8:29, vijfde lid, van de Awb bedoelde toestemming verleend om mede op grondslag van deze stukken uitspraak te doen.|De rechtbank heeft op 26 januari 2009 kennis genomen van deze stukken.|Bij besluit II heeft verweerder besluit I ingetrokken en een nieuw besluit op bezwaar genomen. Hierbij is het bezwaar tegen de besluiten van 30 juni 2000, 31 januari 2001 en 14 februari 2001 deels gegrond en deels ongegrond verklaard.|Op 10 augustus 2009 heeft verweerder zestien mappen met stukken en een bijbehorende inventarislijst overgelegd. Ten aanzien van deze stukken is door verweerder een beroep gedaan op artikel 8:29 van de Awb. Voorts heeft verweerder hierbij medegedeeld dat hij nadere, als geheim gerubriceerde stukken op een nader te bepalen datum aan de rechtbank zal doen inzien.|Bij beslissing ex artikel 8:29, derde lid, van de Awb van 14 september 2009 heeft de rechtbank bepaald dat de beperking van de kennisneming van de op 10 augustus 2009 overgelegde stukken gerechtvaardigd is.|Bij brief van 21 september 2009 hebben eisers de in artikel 8:29, vijfde lid, van de Awb bedoelde toestemming verleend om mede op grondslag van deze stukken uitspraak te doen.|Bij beslissing ex artikel 8:29, derde lid, van de Awb van 27 april 2010 heeft de rechtbank bepaald dat de beperking van de kennisneming van de stukken ten aanzien waarvan verweerder bij brief van 10 augustus 2009 heeft medegedeeld dat hij deze aan de rechtbank zal doen inzien, gerechtvaardigd is.|Bij brief van 29 april 2010 hebben eisers de in artikel 8:29, vijfde lid, van de Awb bedoelde toestemming verleend om mede op grondslag van deze stukken uitspraak te doen.|De rechtbank heeft op 4 juni 2010 van deze stukken kennis genomen.|Het beroep is behandeld ter zitting van de meervoudige kamer van de rechtbank van 4 juni 2010. Aldaar zijn eisers sub 2 en 3 verschenen, mede namens eisers sub 1. Verweerder heeft zich doen vertegenwoordigen door mr. M.A. Eckhardt en J.C. van Ophem, beiden werkzaam bij de AIVD.|3. Overwegingen|Ten aanzien van besluit I|De rechtbank stelt vast dat bij besluit II, besluit I door verweerder is ingetrokken.|Gelet hierop en nu overigens niet is gebleken van een resterend belang, is de rechtbank van oordeel dat eisers geen (proces)belang meer hebben bij een beoordeling van besluit I. Het beroep voor zover gericht tegen besluit I moet daarom niet ontvankelijk worden verklaard.|Ten aanzien van besluit II|De rechtbank stelt vast dat besluit II valt binnen de grondslag en de reikwijdte van besluit I, zodat dit besluit geacht wordt een wijzigingsbesluit te zijn in de zin van artikel 6:18 van de Awb. Ingevolge artikel 6:19, eerste lid, van de Awb wordt het beroep geacht mede te zijn gericht tegen besluit II.|Standpunten van partijen|Bij besluit II heeft verweerder met betrekking de volgende organisaties en gebeurtenissen medegedeeld dat uit archiefonderzoek naar voren is gekomen dat hij beschikt over documenten die, al dan niet in bewerkte vorm, aan eisers worden verstrekt, te weten:|- Het Rood Verzetsfront;|- Rood Volksverzet;|- Rote Armee Fraktion;|- Kraakbeweging Amsterdam;|- Nijmeegse Kraakbeweging:|- Onkruit-actie tegen oorlogsspeelgoed;|- Acties bij de kerncentrale Dodewaard;|- Stroomgroep Nijmegen;|- Ruimtevaarttentoonstelling Interkosmos in Kaatsheuvel;|- Sovexportfilm.|Met betrekking tot de acties rond het kraakpand Prof. Schrijnenstraat in 1980, Kraakpand De Pontanus, acties naar aanleiding van de sloop van woningen in de Piersonstraat, Kraakpand De Arkstee en de Kraakgroep Nijmegen heeft verweerder medegedeeld dat enkel zijdelings informatie is aangetroffen in de stukken betreffende de Nijmeegse Kraakbeweging, welke stukken aan eisers worden verstrekt.|Met betrekking tot de ontploffing in het pand aan de Quellijnstraat in Amsterdam in 1980 heeft verweerder medegedeeld dat enkel zijdelings informatie is aangetroffen in de stukken betreffende het Rood Verzetsfront, welke stukken eveneens aan eisers worden verstrekt.|Voorts heeft verweerder bij besluit II medegedeeld dat ten aanzien van de arrestaties in Parijs van leden van de Rote Armee Fraktion en de Beweging van de 2e juni, de “IPA-aanslag” in april 1979, Actiegroep Barst Nijmegen, acties rond de “Knoefpanden” in 1979, acties bij hotel Belvoir in Nijmegen in 1980, de Radicale Vrouwenbeweging, de actie Stickers tegen hoofdcommissaris Hetterscheid, contacten met de Capelse Groep, Tentenkamp Heumensoord in juli 1980, de Roze (lees: Rode) Flikkers en de Roze Karavaan, het Nijmeegs Stadsjournaal, de aanslag op de Westland-Utrecht-Hypotheekbank in maart 1981, de Muurkrantgroep, Pencak Silat, Ceasar (lees: Caesar) Productions/Ceasarfilms (lees: Caesar), de Nederlandse Filmunie en Trac- video- en fotoproductiebedrijf, ook na hernieuwd archiefonderzoek, geen gegevens zijn aangetroffen.|Ten aanzien van het verzoek om inzage in gegevens betreffende de Beweging tegen Bajesterreur heeft verweerder het standpunt ingenomen dat het in het archief aangetroffen document niet wordt verstrekt in verband met bronbescherming. Anonimisering van dit document kan niet voorkomen dat alsnog de bron wordt prijsgegeven, aldus verweerder.|Met betrekking tot het verzoek om gegevens omtrent de aanslag op de heer [Sch.] heeft verweerder zich eveneens beroepen op bronbescherming. Het in zijn archief aangetroffen gegeven wordt niet vrijgegeven nu dit stuk direct gerelateerd is aan een persoon. Anonimisering van dit stuk is niet mogelijk, aldus verweerder.|Met betrekking tot de gevraagde inzage in gegevens over de totstandkoming van de film “USSR in het heelal” heeft verweerder het standpunt ingenomen dat de in zijn archief aangetroffen gegevens niet kunnen worden verstrekt, omdat deze zicht zouden kunnen geven op bronnen en werkwijzen van de BVD en persoongegevens van derden. Ook van deze gegevens is anonimisering niet mogelijk, aldus verweerder.|Opgestelde kwartaal- en maandoverzichten, alsmede documenten over de zogeheten Aurorabijeenkomsten zijn, voor zover deze betrekking hebben op de in het verzoek genoemde contexten en voor zover deze verstrekt kunnen worden, door verweerder opgenomen in het bij het besluit II gevoegde inzagedossier.|Aan zijn weigering de onder hem berustende documenten die betrekking hebben op het verzoek van eisers geheel of gedeeltelijk openbaar te maken, heeft verweerder de weigeringsgrond vervat in artikel 10, eerste lid, aanhef en onder b, van de Wob, ten grondslag gelegd. Daarbij heeft verweerder erop gewezen dat de AIVD zijn bronnen, zijn werkwijze en zijn actuele kennisniveau geheim moet kunnen houden. Deze criteria vormen volgens verweerder de kritische ondergrens waaraan een verzoek om inzage wordt beoordeeld. Worden deze overschreden, dan gaat dit ten koste van het goed functioneren van de AIVD en daarmee ten koste van de veiligheid van de staat, aldus verweerder.|Tot slot heeft verweerder zich op het standpunt gesteld dat het door eisers gevraagde foto- en filmmateriaal, voor zover dit onder hem berust, niet wordt verstrekt. Zulks in verband met de bescherming van de bronnen waarvan deze informatie afkomstig is.|Eisers kunnen zich met besluit II niet verenigen. Op de door hen aangevoerde gronden zal de rechtbank, waar nodig, in het navolgende ingaan.|Wettelijk kader|Ingevolge artikel 98, eerste lid, van de Wiv 2002 blijven op verzoeken om informatie op grond van de Wob met betrekking tot door of ten behoeve van de diensten verwerkte gegevens die zijn ingediend voor de inwerkingtreding van deze wet, de bepalingen van de Wob van toepassing.|Ingevolge artikel 3, eerste lid, van de Wob kan een ieder een verzoek om informatie, neergelegd in documenten over een bestuurlijke aangelegenheid, richten tot een bestuursorgaan of een onder de verantwoordelijkheid van een bestuursorgaan werkzame instelling, dienst of bedrijf.|Ingevolge het vijfde lid van dit artikel wordt – voor zover hier van belang – een verzoek om informatie ingewilligd met inachtneming van het bepaalde in artikel 10 van de Wob.|Ingevolge artikel 10, eerste lid, aanhef en onder b, van de Wob blijft het verstrekken van informatie ingevolge deze wet achterwege voor zover dit de veiligheid van de Staat zou kunnen schaden.|Meer documenten?|Eisers hebben in de eerste plaats aangevoerd dat verweerder niet alle daarvoor in aanmerking komende documenten heeft verstrekt.|Het is vaste jurisprudentie van de Afdeling bestuursrechtspraak van de Raad van State (ABRvS) – zie bijvoorbeeld de uitspraak van 26 april 2006, LJN: AW3998 – dat wanneer een bestuursorgaan stelt dat na onderzoek is gebleken dat een bepaald document niet of niet meer onder hem berust en een dergelijke mededeling niet ongeloofwaardig voorkomt, het in beginsel aan degene die om informatie verzoekt is om aannemelijk te maken dat, in tegenstelling tot de uitkomsten van het onderzoek door het bestuursorgaan, een bepaald document toch onder dat bestuursorgaan berust.|Naar het oordeel van de rechtbank zijn eisers er, behoudens het hierna volgende, niet in geslaagd dit aannemelijk te maken. De stellingen van eisers dat het onaannemelijk is dat verweerder ten aanzien van bepaalde contexten niet beschikt over documenten of niet beschikt over meer documenten, is daartoe onvoldoende.|Eisers hebben in de brief van 19 mei 2004, gericht aan de rechtbank, onder punt 21 beweerdelijk geciteerd uit een rapportage van de toenmalige BVD over het vierde kwartaal van 1981. Daarbij hebben zij opgemerkt dat het citaat in 1996 in een boekwerk is gepubliceerd. Verweerder heeft daaromtrent volstaan met de algemene opmerking dat er niet meer documenten zijn dan hij, al dan niet onder geheimhouding, heeft verstrekt. De rechtbank acht zulks, gelet op de concrete indicatie die eisers met betrekking tot de rapportage hebben gegeven, onvoldoende deugdelijk gemotiveerd.|Ter zitting hebben de gemachtigden van verweerder gesteld dat binnen de context van het verzoek om openbaarmaking geen andere gegevensdragers naar voren zijn gekomen.|Naar het oordeel van de rechtbank zijn eisers er niet in geslaagd aannemelijk te maken dat er foto- en filmmateriaal onder verweerder berust dat betrekking heeft op de in het verzoek om inzage vermelde contexten.|Toepassing van artikel 8:29 van de Awb|De rechtbank heeft in de stukken die verweerder onder toepassing van artikel 8:29 van de Awb aan de rechtbank heeft doen toekomen bij de passages in de documenten een nadere codering aangetroffen die per passage of document inzicht biedt in de toepasselijkheid van de eerder genoemde criteria waaraan verweerder het verzoek om inzage heeft beoordeeld, dan wel is hiermee aangegeven dat het gaat om persoonsgegevens van derden. Ter zitting is de rechtbank gebleken dat in de aan eisers verstrekte kopieën van stukken – het bij besluit II gevoegde inzagedossier – zodanige codering ontbreekt. Desgevraagd heeft verweerder ter zitting het standpunt ingenomen dat ook de codering bij de verschillende passages in de documenten onder het regime van artikel 8:29 van de Awb valt en niet ter inzage wordt gegeven.|De rechtbank heeft aan de hand van deze codering de stukken onderzocht en naar aanleiding van dat onderzoek kunnen vaststellen dat de motivering voor de (gedeeltelijke) weigering van inzage, behoudens het hieronder gestelde, de rechterlijke toetsing kan doorstaan.|Persoonsgegevens van derden|In de uitspraak van 12 december 2005, LJN: AN5116, heeft de ABRvS haar jurisprudentie aangehaald dat in de artikelen 16 en 17 van de Wet op de inlichtingen- en veiligheidsdiensten (WIV) (oud) een uitputtende regeling inzake openbaarmaking van door inlichtingen- en veiligheidsdiensten verzamelde persoonsgegevens is vervat, welke als bijzondere regeling voorrang heeft boven die van de Wob, en daarbij overwogen dat artikel 16 van de WIV (oud) en de daarop berustende privacyregeling van verweerder onverkort van toepassing zijn op aanvragen die zien op de gegevens van derden.|Gelet daarop constateert de rechtbank dat reeds onder vigeur van de WIV (oud) in deze wet ten aanzien van persoonsgegevens van derden was voorzien in een uitputtende openbaarheidsregeling, die als bijzondere regeling voorrang had boven die van de Wob.|Met de inwerkingtreding van de Wiv 2002 heeft in dit opzicht geen materiële wijziging plaatsgevonden. Gelet op het bepaalde in artikel 45 van de Wiv 2002, in verbinding met de artikelen 47 en 50 van die wet, is het recht op kennisneming van persoonsgegevens dan ook beperkt tot personen op wie de desbetreffende gegevens betrekking hebben.|Gelet op het vorenstaande was verweerder naar het oordeel van de rechtbank gehouden het verzoek van eisers voor zover dit betrekking heeft op persoonsgegevens van derden die bij de AIVD berusten, af te wijzen, dan wel de verstrekte documenten dienovereenkomstig te anonimiseren. De rechtbank wijst in dit verband nog op de wetsgeschiedenis van de Wiv 2002 (Memorie van toelichting, kamerstukken II, 1997-1998, 25 877, nr. 3, p. 63-64, en Nota naar aanleiding van het verslag, kamerstukken II, 1997-1998, 25 877, nr. 8, p. 8).|In het onderstaande heeft de rechtbank met betrekking tot enige documenten inzake de bescherming van persoonsgegevens kanttekeningen geplaatst.|Veiligheid van de staat|Eisers hebben betoogd dat verweerder bij de beoordeling van het verzoek om inzage een te strikte uitleg heeft gegeven aan de criteria bronbescherming, bescherming werkwijze en actueel kennisniveau, bij de weigeringsgrond “veiligheid van de staat”.|De rechtbank acht de door verweerder gehanteerde beperkingen, gelet op de tekst van artikel 10, eerste lid, aanhef en onder b, van de Wob gerechtvaardigd. Voorts is de rechtbank van oordeel dat, behoudens het hieronder gestelde, eisers niet gevolgd kunnen worden in hun betoog dat de voornoemde criteria door verweerder, gelet op deze weigeringsgrond, te strikt zijn gehanteerd. Van strijd met het motiveringsbeginsel is in zoverre geen sprake. Daartoe wordt het volgende overwogen.|Ter zitting hebben de gemachtigden van verweerder desgevraagd geantwoord dat het criterium bronbescherming tevens ziet op de documenten die afkomstig zijn van instanties en organisaties, niet-zijnde de AIVD. In verband daarmee verstaat verweerder onder bronbescherming daarom ook het niet-prijsgeven van documenten van niet-AIVD-instanties, indien zulks nodig is in verband met het feit dat die instanties de betreffende documenten aan de AIVD hebben verstrekt onder de voorwaarde dat deze niet via de AIVD openbaar worden gemaakt.|De rechtbank acht deze hantering van het criterium bronbescherming toelaatbaar en is van oordeel dat ook daarbij de veiligheid van de staat zich tegen openbaarmaking verzet.|Niet ter inzage gegeven documenten/gegevens|Na kennis te hebben genomen van de stukken heeft de rechtbank vastgesteld dat verweerder inzake de volgende documenten uit de aan de rechtbank ter inzage gegeven stukken gehandeld heeft in strijd met artikel 7:12, eerste lid, van de Awb.|document nr. 1373505|Verweerder heeft niet deugdelijk gemotiveerd waarom een persoonsgegeven niet verstrekt is, in aanmerking nemende dat slechts sprake is van een voornaam en van aanwezigheid van 400 tot 500 personen ter vergadering.|document nr. 1565077|Verweerder heeft niet deugdelijk gemotiveerd waarom de bijlage bij het – wel verstrekte – vergaderverslag niet ter inzage is gegeven.|document nr. 1570528|Verweerder heeft niet deugdelijk gemotiveerd waarom het document, gelet op de inhoud daarvan, niet ter inzage is gegeven.|document nr. 1573171|Verweerder heeft niet deugdelijk gemotiveerd waarom de pagina’s 4 tot en met 7 van het document, gelet op de inhoud daarvan, niet ter inzage zijn gegeven.|document nr. 1573364|Verweerder heeft niet deugdelijk gemotiveerd waarom de bijlage bij het – wel verstrekte –document, gelet op de inhoud daarvan, niet ter inzage is gegeven.|document nr. 1575645|Verweerder heeft niet deugdelijk gemotiveerd waarom de bijlagen bij het – wel verstrekte –document, gelet op de inhoud daarvan, niet ter inzage zijn gegeven.|document nr. 1575678|Verweerder heeft niet deugdelijk gemotiveerd waarom het document, gelet op de inhoud daarvan, niet ter inzage is gegeven.|document nr. 1575679|Verweerder heeft niet deugdelijk gemotiveerd waarom de documenten, gelet op de inhoud daarvan, niet ter inzage zijn gegeven.|document nr. 1577074|Verweerder heeft niet deugdelijk gemotiveerd, behoudens ten aanzien van de pagina met persoonsgegevens, waarom de documenten, gelet op de inhoud daarvan, niet ter inzage zijn gegeven.|document nr. 1578616|Verweerder heeft niet deugdelijk gemotiveerd waarom de pagina’s 3 tot en met 7 van het document, gelet op de inhoud daarvan, niet ter inzage zijn gegeven.|document nr. 1577990|Verweerder heeft niet deugdelijk gemotiveerd waarom de bijlagen bij het document, gelet op de inhoud daarvan, gedeeltelijk niet ter inzage zijn gegeven.|document nr. 1579700|Verweerder heeft niet deugdelijk gemotiveerd waarom de bijlage bij het document, gelet op de inhoud daarvan, niet ter inzage is gegeven, mede in aanmerking nemende het grote aantal deelnemers aan de vergadering.|document nr. 1588768|Verweerder heeft niet deugdelijk gemotiveerd waarom de bijlagen bij het – wel verstrekte – document, gelet op de inhoud van de bijlagen en het ruime aantal deelnemers aan de vergadering, niet ter inzage zijn gegeven.|document nr. 1589300|Verweerder heeft niet deugdelijk gemotiveerd waarom de bijlagen bij het – wel verstrekte – document, gelet op de inhoud van de bijlagen en het ruime aantal deelnemers aan de vergadering, niet ter inzage zijn gegeven.|document nr. 1589892|Verweerder heeft niet deugdelijk gemotiveerd waarom de bijlage bij het – wel verstrekte – document, gelet op de inhoud van de bijlage en het ruime aantal deelnemers aan de vergadering, niet ter inzage is gegeven.|document nr. 1538462|Verweerder heeft niet deugdelijk gemotiveerd waarom de bijlage bij het document, gelet op de oplage van de bijlage, niet ter inzage is gegeven.|document nr. 1601364|Verweerder heeft niet deugdelijk gemotiveerd waarom de bijlage bij het – wel verstrekte – document, gelet op de inhoud daarvan, niet ter inzage is gegeven.|document nr. 861201163|Verweerder heeft niet deugdelijk gemotiveerd waarom de bijlage bij het – wel verstrekte – document, gelet op de inhoud daarvan, niet ter inzage is gegeven.|document nr. 880212069|Dit document is niet ter inzage gegeven met een beroep op bescherming van persoonsgegevens. Het document betreft een forumdiscussie. Gelet op het openbare karakter van de bijeenkomst, het aantal aanwezige personen en het feit dat radio-opnamen zijn gemaakt heeft verweerder ten aanzien van de leden van forum onvoldoende gemotiveerd dat het stuk vanwege de bescherming van hun persoonsgegevens niet ter inzage kan worden gegeven. De rechtbank acht het terecht dat verweerder de persoonsgegevens van andere aanwezigen niet ter inzage geeft. De rechtbank ziet, zonder nadere motivering, geen reden om aan te nemen dat het niet mogelijk is het document met inachtneming van het voorgaande te schonen.|document nr. 1354235|Verweerder heeft niet deugdelijk gemotiveerd waarom een gedeelte van het maandoverzicht nr. 9 – 1977, te weten de pagina’s 3 tot en met 5, waarin gegevens voorkomen waarop het verzoek van eisers ziet, niet ter inzage is gegeven op de grond dat deze gegevens in dat document zijdelings zijn genoemd.|document nr. 1363228|Zonder nadere motivering, die niet is gegeven, is onbegrijpelijk waarom dit document niet ter inzage is gegeven.|document nr. 1390106|Verweerder heeft niet deugdelijk gemotiveerd waarom een gedeelte van dit document, waarin gegevens voorkomen waarop het verzoek van eisers ziet, niet ter inzage is gegeven op de grond dat deze gegevens in dat document zijdelings zijn genoemd.|document nr. 25221611|Verweerder heeft niet deugdelijk gemotiveerd waarom dit document, waarin gegevens voorkomen waarop het verzoek van eisers ziet, niet ter inzage is gegeven op de grond dat deze gegevens in dat document zijdelings zijn genoemd.|document nr. 1401797|Verweerder heeft niet deugdelijk gemotiveerd waarom dit document, waarin gegevens voorkomen waarop het verzoek van eisers ziet, niet ter inzage is gegeven op de grond dat deze gegevens in dat document zijdelings zijn genoemd.|document nr. 1358230|Verweerder heeft niet deugdelijk gemotiveerd waarom in het document voorkomende, destijds kennelijk algemeen verkrijgbare stukken niet ter inzage zijn gegeven.|verslagen vergaderingen van 3 november en van 7 november 1978 (achter document nr. 1403751)|Verweerder heeft niet deugdelijk gemotiveerd waarom deze documenten, waarin gegevens voorkomen waarop het verzoek van eisers ziet, niet ter inzage zijn gegeven op de grond dat deze gegevens niet van toepassing zouden zijn.|overzicht  4e kwartaal 1978 (achter document nr. 1409397)|Verweerder heeft niet deugdelijk gemotiveerd waarom dit document, waarin gegevens voorkomen waarop het verzoek van eisers ziet, niet ter inzage is gegeven op de grond dat deze gegevens in dat document zijdelings zijn genoemd.|document nr. 1654317|Verweerder heeft niet deugdelijk gemotiveerd waarom de bijlage, gelet op de inhoud daarvan en de kennelijke algemene verkrijgbaarheid destijds, niet ter inzage is gegeven.|document nr. 1735333|Verweerder heeft niet deugdelijk gemotiveerd waarom bij de ontruiming aangetroffen documenten met een beroep op bronbescherming niet ter inzage zijn gegeven.|Daarnaast heeft verweerder ondeugdelijk gemotiveerd waarom het verslag van de ontruiming en een begeleidend schrijven op dezelfde grond niet ter inzage zijn gegeven.|document nr. 1742248|Verweerder heeft onvoldoende gemotiveerd waarom het 'basis'-document onder dit nummer in het geheel niet ter inzage kan worden gegeven met een beroep op bescherming van persoonsgegevens. Dat na het schonen van persoonsgegevens een document resteert dat door het ontbreken van die gegevens mogelijk slechts beperkte betekenis zal hebben voor eisers, is op zichzelf onvoldoende motivering om het document niet in die geschoonde vorm ter inzage te geven.|De achter dit basisdocument aanwezige vier pagina’s zijn terecht niet ter inzage gegeven.|Met betrekking tot de overige stukken onder dit nummer heeft verweerder, mede gelet op het feit dat het om stukken gaat die destijds kennelijk in enige omvang zijn verspreid, en het feit dat de stukken bij een ontruiming zijn aangetroffen, onvoldoende gemotiveerd waarom deze stukken niet ter inzage zijn gegeven.|Gelijkheidsbeginsel|Eisers hebben zich beroepen op het gelijkheidsbeginsel door erop te wijzen dat [D. E.] in zijn boek “Frontdienst - De BVD in de Koude Oorlog”, met name in de daarbij behorende voetnoten die zijn opgenomen op een bij de AIVD verkrijgbare cd-rom, blijkbaar veel ruimere informatie – met betrekking tot persoonsgegevens van derden en werkwijzen – heeft kunnen en mogen verschaffen dan volgens eisers blijkt uit de beoordeling van hun verzoek om inzage.|Verweerder heeft daartegen aangevoerd dat genoemd boek van [D. E.] op zijn titel en onder zijn verantwoordelijkheid is uitgebracht. Dat hij ervoor heeft gekozen bepaalde namen en werkwijzen wel in zijn boek te noemen, heeft verweerder niet geleid tot een ander standpunt over eisers’ verzoek om openbaarmaking.|Naar het oordeel van de rechtbank dient het beroep op het gelijkheidsbeginsel te worden verworpen. Daartoe wordt het volgende overwogen.|Gebleken is dat [D. E.] geen verzoek om inzage op grond van de Wob heeft gedaan. Deze persoon was als vaste diensthistoricus aangesteld bij verweerder tot hij in 2001 functioneel leeftijdsontslag heeft aanvaard. Vervolgens was hij op (freelance-)contractbasis werkzaam bij verweerder. In zijn hoedanigheid als diensthistoricus heeft hij van verweerder de opdracht gekregen tot het doen van onderzoek en het schrijven van het boek.|De rechtbank acht deze bijzondere situatie waarin [D. E.] zich aldus bevond zozeer onvergelijkbaar met die van eisers, waarin wél sprake is van een verzoek om inzage dat aan de Wob is getoetst, dat reeds om die reden geen sprake is van rechtens gelijke gevallen.|Redelijke termijn|Reeds bij brief van 19 mei 2004 hebben eisers betoogd dat er door de lange duur van de behandeling van onderhavig beroep geen sprake is van een daadwerkelijk rechtsmiddel binnen een redelijke termijn.|Artikel 6 van het Verdrag tot bescherming van de rechten van de mens en de fundamentele vrijheden en het daaraan ten grondslag liggende rechtszekerheidsbeginsel vereisen een beslechting van een geschil binnen een redelijke termijn door de rechter.|Eisers hebben ter zitting verklaard geen aanspraak te maken op schadevergoeding wegens overschrijding van de redelijke termijn. De rechtbank volstaat derhalve met de vaststelling dat de redelijke termijn in deze procedure is overschreden.|Conclusie|Nu besluit II in strijd is met artikel 7:12, eerste lid, van de Awb zal de rechtbank het beroep gegrond verklaren en dit besluit vernietigen, voor zover met betrekking tot de in deze uitspraak aangeduide documenten en/of gegevens is geoordeeld dat onvoldoende is gemotiveerd dat de inzage daarvan is geweigerd, dan wel dat verweerder daarover niet beschikt. Verweerder zal, met inachtneming van hetgeen in deze uitspraak is overwogen, in zoverre een nieuwe beslissing op bezwaar moeten nemen.|Proceskosten|De rechtbank acht termen aanwezig om toepassing te geven aan artikel 8:75 van de Awb en verweerder te veroordelen in de door eiser sub 2 in verband met de behandeling van het beroep redelijkerwijs gemaakte proceskosten. Eiser sub 2 heeft verzocht om vergoeding van reiskosten. Deze kosten zijn op de voet van het Besluit proceskosten bestuursrecht berekend op basis van openbaar vervoer, tweede klasse, en begroot op € 9,12.|De rechtbank is niet gebleken van door eisers sub 1 en 3 gemaakte proceskosten die voor vergoeding in aanmerking komen.|Het hiervoor overwogene leidt de rechtbank, mede gelet op artikel 8:74 van de Awb, tot de volgende beslissing.|4. Beslissing|De rechtbank|I. verklaart het beroep tegen besluit I niet-ontvankelijk;|II. verklaart het beroep tegen besluit II gegrond;|III. vernietigt besluit II, voor zover met betrekking tot de in deze uitspraak aangeduide documenten en/of gegevens is geoordeeld dat onvoldoende is gemotiveerd dat de inzage daarvan is geweigerd, dan wel dat verweerder daarover niet beschikt;|IV. veroordeelt verweerder in de door eiser sub 2 gemaakte proceskosten ten bedrage van € 9,12;|V. bepaalt dat verweerder het door eisers betaalde griffierecht ten bedrage van € 136,- aan hen vergoedt.|Aldus gegeven door mr. L. van Gijn, als voorzitter, mr. C. van Linschoten en mr. D.J. Post, rechters, in tegenwoordigheid van mr. J.M.A. Koster, griffier.|De griffier,					De voorzitter,|Uitgesproken in het openbaar op: 27 augustus 2010|Tegen deze uitspraak staat voor belanghebbenden, behoudens het bepaalde in artikel 6:24 juncto 6:13 van de Awb, binnen 6 weken na de dag van verzending hiervan, hoger beroep open bij de Afdeling bestuursrechtspraak van de Raad van State, Postbus 20019, 2500 EA   's-Gravenhage.|Verzonden op:27 augustus 2010"
ECLI:NL:GHAMS:2016:21,none,Uitspraak,200.163.464/01,Civiel recht,Gerechtshof Amsterdam,2016-01-05 00:00:00,none,Hoger beroep,Amsterdam,none,Raad voor de Rechtspraak,2016-01-07 00:00:00,2016-01-08 11:35:12,7:268 lid 3 BW. Geen voortzetting huurovereenkomst ivm onvoldoende financiële waarborg voor behoorlijke nakoming van huur.,"GERECHTSHOF AMSTERDAM|afdeling civiel recht en belastingrecht, team I|zaaknummer 			: 200.163.464/01|zaaknummer rechtbank Amsterdam	: 3086269 CV EXPL 14-14537|arrest van de meervoudige burgerlijke kamer van 5 januari 2016|inzake|[appellante]|,|wonend te [woonplaats] ,|appellante,|advocaat: mr. I.M.C.A. Reinders Folmer te Amsterdam (onttrokken)|tegen|Woningstichting EIGEN HAARD|,|gevestigd te Amsterdam,|geïntimeerde,|advocaat: mr. T.W. Jaburg te Amsterdam.|1|Het geding in hoger beroep|Partijen worden hierna [appellante] en Eigen Haard genoemd.|[appellante] is bij dagvaarding van 14 januari 2015 in hoger beroep gekomen van een vonnis van de kantonrechter in de rechtbank Amsterdam (hierna: de kantonrechter), van 28 oktober 2014, onder bovenvermeld zaaknummer gewezen tussen [appellante] als eiseres in conventie, tevens verweerster in reconventie en Eigen Haard als gedaagde in conventie tevens eiseres in reconventie.|Partijen hebben daarna de volgende stukken ingediend:|- memorie van grieven;|- memorie van antwoord, met producties.|Ten slotte is arrest gevraagd.|[appellante] heeft geconcludeerd dat het hof het bestreden vonnis zal vernietigen en - uitvoerbaar bij voorraad - alsnog de in eerste aanleg door haar ingestelde vorderingen zal toewijzen, met veroordeling van Eigen Haard in de kosten van het geding in beide instanties.|Eigen Haard heeft geconcludeerd tot bekrachtiging van het bestreden vonnis, met veroordeling van [appellante] in de kosten van het geding in hoger beroep, alsmede dat het hof het in deze te wijzen arrest uitvoerbaar bij voorraad zal verklaren in dier voege dat met de bekrachtiging van het in eerste aanleg gewezen vonnis de daarin gegeven veroordelingen uitvoerbaar bij voorraad verklaard zullen zijn.|Beide partijen hebben in hoger beroep bewijs van hun stellingen aangeboden.|2|Feiten|De kantonrechter heeft in het bestreden vonnis onder 1.1 tot en met 1.8 de feiten vastgesteld die hij tot uitgangspunt heeft genomen. Deze feiten zijn in hoger beroep niet in geschil en dienen derhalve ook het hof als uitgangspunt.|3|Beoordeling|3.1|Voor zover in hoger beroep van belang gaat het in deze zaak om het volgende. [appellante] heeft in eerste aanleg in conventie gevorderd dat de kantonrechter zal bepalen dat de huurovereenkomst betreffende de woning in [plaats] , [adres] , tussen wijlen haar vader als huurder en Eigen Haard als verhuurder, met haar wordt voortgezet. De kantonrechter heeft deze vordering afgewezen en in reconventie [appellante] veroordeeld die woning te ontruimen. Tegen deze beslissing en de daaraan ten grondslag gelegde motivering komt [appellante] met haar grieven op.|3.2|Met|grief 5|richt [appellante] zich tegen het oordeel van de kantonrechter dat [appellante] naar zijn oordeel onvoldoende financiële waarborg voor een behoorlijke nakoming van de huur biedt. In zijn vonnis heeft de kantonrechter daartoe overwogen dat uit het door Eigen Haard overgelegde overzicht van de huurbetalingen is gebleken dat er sinds mei 2013 diverse malen een huurachterstand is geweest en dat daartoe eind 2013 een betalingsregeling is getroffen. [appellante] erkent in de toelichting op de grief dat de huur niet altijd tijdig is betaald, maar betoogt dat deze uiteindelijk altijd is betaald, zonder dat het nodig was incassomaatregelen te treffen. Zij stelt dat als zij huurtoeslag kan krijgen en de huurovereenkomst van haar  huurwoning in Almere opzegt het mogelijk zal zijn de huur voor de woning te [plaats] te betalen. Eigen Haard heeft daarop geantwoord dat er nog steeds een betalingsachterstand is, welke op 1 mei 2015 € 2.342,64 bedraagt, overeenkomend met bijna 6 maanden huur.|3.3|Het hof overweegt als volgt. [appellante] heeft haar stelling dat zij voldoende waarborg biedt voor een behoorlijke nakoming van de huur onvoldoende onderbouwd. Zij geeft daarentegen zelf aan dat zij achterstanden heeft laten ontstaan en de huur niet tijdig heeft betaald, terwijl uit haar betoog eveneens kan worden afgeleid dat zij pas onder bepaalde voorwaarden, te weten als zij de huurovereenkomst van haar woning in Almere heeft opgezegd en huurtoeslag ontvangt voor de woning in [plaats] , in staat zal zijn de huur voor laatstgenoemde woning op te brengen. Niet gesteld of gebleken is dat die voorwaarden zijn vervuld. Derhalve dient de vordering van [appellante] (reeds) op grond van artikel 7:268, derde lid, sub b BW  te worden afgewezen.|3.4|Dit brengt mee dat|de overige grieven|, die onder meer aan de orde stellen of [appellante] haar hoofdverblijf in de woning te [plaats] had en een gemeenschappelijke huishouding met wijlen haar ouders voerde, geen bespreking behoeven.|3.5|Het hof vat de door Eigen Haard bij memorie van antwoord gevorderde uitvoerbaarverklaring bij voorraad op als een wijziging/vermeerdering van eis, aangezien dit in eerste aanleg niet is gevorderd. Zonder enige onderbouwing, die ontbreekt, is deze wijziging/vermeerdering van eis echter niet toewijsbaar.|3.6|Voor bewijslevering is geen plaats omdat geen bewijs is aangeboden van feiten en omstandigheden die, indien bewezen, tot een ander oordeel kunnen leiden. De slotsom is dat grief 5 faalt en de overige grieven geen bespreking behoeven. Het vonnis waarvan beroep zal worden bekrachtigd. [appellante] zal als in het ongelijk gestelde partij worden verwezen in de kosten van het geding in hoger beroep.|4|Beslissing|Het hof:|bekrachtigt het vonnis waarvan beroep;|veroordeelt [appellante] in de kosten van het geding in hoger beroep, tot op heden aan de zijde van Eigen Haard begroot op € 711,- aan verschotten en € 894,- voor salaris;|wijst af het meer of anders gevorderde.|Dit arrest is gewezen door mrs. E.M. Polak, L.A.J. Dun en E.J. Rotshuizen en door de rolraadsheer in het openbaar uitgesproken op 5 januari 2016."
ECLI:NL:RBROT:2013:BY8135,none,Uitspraak,391303 / HA ZA 11-2117,Civiel recht,Rechtbank Rotterdam,2013-01-02 00:00:00,none,Eerste aanleg - enkelvoudig,none,none,Raad voor de Rechtspraak,2013-04-05 00:00:00,2018-03-10 21:07:33,"Schoonmaakovereenkomst met betrekking tot medisch centrum. Abusievelijk door schoonmaker noodstopknop voor MRI-scan ingedrukt met een ""quench"" van de scanapparatuur tot gevolg. Tekortkoming. Geen overmachtsituatie. Schoonmaker presenteert zich als specialist in het schoonmaken van medische centra. Schijn van vertegenwoordigingsbevoegdheid door officemanager bij aangaan overeenkomst. Beroep op exoneratie door schoonmaker ook jegens andere partijen dan de contractspartij. Causaal verband. Geen eigen schuld medisch centrum door knop niet beter te beveiligen.","vonnis|RECHTBANK ROTTERDAM|Sector civiel recht|zaaknummer / rolnummer: 391303 / HA ZA 11-2117|Vonnis van 2 januari 2013|in de zaak van|1.	de besloten vennootschap met beperkte aansprakelijkheid|MC BAARN B.V.,|gevestigd te Baarn,|2.	de besloten vennootschap met beperkte aansprakelijkheid|FACILITAIR BEDRIJF MC BAARN B.V.,|gevestigd te Baarn,|3.	de besloten vennootschap met beperkte aansprakelijkheid|PRESCAN B.V.,|gevestigd te Enschede,|eiseressen in conventie,|verweersters in reconventie,|advocaat mr. G.A. Smit,|tegen|de besloten vennootschap met beperkte aansprakelijkheid|GOM SCHOONHOUDEN B.V.,|gevestigd te Schiedam,|gedaagde in conventie,|eiseres in reconventie,|advocaat mr. A.J.J.G. Schijns.|Partijen zullen hierna Mc Baarn c.s. en Gom genoemd worden. Eisers worden waar nodig afzonderlijk aangeduid als Mc Baarn, Facilitair Bedrijf en Prescan.|1.	De procedure|1.1.	Het verloop van de procedure blijkt uit:|-	tussenvonnis van 15 februari 2012 en de daaraan ten grondslag liggende stukken;|-	akte houdende overlegging producties van Mc Baarn c.s.;|-	brief met bijlagen van mr. Schijns van 29 mei 2012;|-	brief met bijlagen van mr. Smit van 30 mei 2012;|-	brief met bijlagen van mr. Schijns van 15 oktober 2012;|-	conclusie van antwoord in reconventie;|-	proces-verbaal van comparitie van 29 oktober 2012;|-	brief van mr. Schijns van 17 december 2012.|1.2.	Ten slotte is vonnis bepaald.|2.	De feiten|2.1.	Tussen Facilitair Bedrijf en Gom is een overeenkomst tot stand gekomen op grond waarvan Gom, met ingang van 1 oktober 2010, schoonmaakwerkzaamheden heeft verricht in het gebouw dat in gebruik is bij Mc Baarn c.s.|2.2.	Die overeenkomst is tot stand gekomen op basis van, onder meer, een offerte die Gom op 29 april 2010 aan Prescan heeft verzonden, ter attentie van de aldaar werkzame [A]. Bij de offerte behoort een gespecificeerde lijst van de door Gom te verrichten werkzaamheden.|2.3.	Op 8 november 2010 heeft [A] een schriftelijke “schoonhoudovereenkomst” ondertekend. Dat stuk noemt als partijen bij de overeenkomst Gom en Facilitair Bedrijf. Het bedrijfsstempel onder de naam van [A] vermeldt onder meer “Facilitair Bedrijf Medisch Centrum Baarn, Prescan Nederland”. Volgens dit stuk zijn op de overeenkomst de Algemene Voorwaarden O.S.B. van toepassing.|2.4.	[A] heeft vanaf het begin van de contacten met Gom en tijdens de looptijd van de overeenkomst steeds als contactpersoon Mc Baarn c.s. voor Gom opgetreden.|2.5.	In het gebouw van Mc Baarn c.s. bevindt zich onder andere een ruimte met apparatuur voor het verrichten van MRI-scans. De toegang tot de kamer waarin het eigenlijke scanapparaat staat is afgesloten met een deur. Direct naast die deur, ter hoogte van de deurklink, bevindt zich een alarmknop. Bij het indrukken van die knop gaat door het gehele gebouw een alarm af.|2.6.	Ongeveer 0,8 meter hoger, dus ongeveer 1,80 meter boven de vloer, bevindt zich een tweede knop. Dit is een noodstopknop. Bij de noodstopknop is een bordje bevestigd, waarop de woorden “EMERGENCY STOP” staan vermeld.|2.7.	Op vrijdagavond 6 mei 2011 heeft de schoonmaker [B], in dienst van Gom, tijdens zijn werkzaamheden per ongeluk de alarmknop ingedrukt, waardoor het alarm is afgegaan. Hij is vervolgens naar de receptie van het gebouw gelopen, waar het alarm ook hoorbaar was. Hij is naar buiten gegaan en heeft geprobeerd [A] telefonisch te bereiken. Toen dat niet lukte is hij weer naar binnen gegaan en heeft zijn werkzaamheden hervat. Omdat bij het afronden van zijn werkzaamheden het alarm nog altijd afging, heeft hij de noodstopknop ingedrukt, in de hoop dat daarmee het alarm kon worden beëindigd. Het alarm stopte niet, en vervolgens is [B] huiswaarts gegaan.|2.8.	Op 8 mei 2011 heeft [A] telefonisch contact opgenomen met [B] en hem voorgehouden dat door het indrukken van de noodstopknop een zogenoemde “quench” is ontstaan (dat wil zeggen dat het scanapparaat plotseling geheel tot stilstand komt en het in het apparaat aanwezige helium wordt afgevoerd), waardoor schade aan de MRI-scan is ontstaan.|2.9.	Partijen hebben vervolgens gedurende enige tijd met elkaar overlegd over een oplossing van de ontstane situatie. Mc Baarn c.s. heeft de facturen van Gom over de periode van 20 juni 2011 tot 1 oktober 2011 (een bedrag van in totaal € 4.620,31) onbetaald gelaten.|3.	Het geschil|in conventie|3.1.	Mc Baarn c.s. vordert – samengevat – veroordeling van Gom tot betaling van|i.	primair € 87.500,95 aan Facilitair Bedrijf, met (handels)rente;|ii.	subsidiair € 45.637,45 aan Prescan en € 41.863,50 aan Mc Baarn, met (handels)rente;|iii.	primair en subsidiair € 1.788 ter zake van buitengerechtelijke kosten en van de proceskosten, waaronder de nakosten.|3.2.	Gom voert verweer. Zij concludeert tot afwijzing van de vordering, met veroordeling van Mc Baarn c.s. in de proceskosten.|in reconventie|3.3.	Gom vordert – samengevat – veroordeling van Facilitair Bedrijf dan wel hoofdelijk Mc Baarn c.s. tot betaling van € 4.620,31, vermeerderd met (handels)rente en kosten en voorts voorwaardelijke veroordeling van Prescan althans de werkgeefster van [A] tot terugbetaling aan Gom van hetgeen waartoe Gom in conventie wordt veroordeeld.|3.4.	Mc Baarn c.s. voert verweer. Zij concludeert tot afwijzing van de vordering, met veroordeling van Gom in de proceskosten.|4.	De beoordeling|in conventie|4.1.	De vordering van Mc Baarn c.s. is gebaseerd op de stelling dat het indrukken van de noodstopknop door [B] een quench van de MRI-scan heeft veroorzaakt, waardoor deze beschadigd is geraakt, met diverse schadeposten tot gevolg. Partijen twisten in dit verband onder meer over de vraag wat de precieze omvang is van de overeengekomen schoonmaakwerkzaamheden (behoorde daartoe ook het schoonmaken van de alarmknop?). Naar het oordeel van de rechtbank kan dat debat verder in het midden blijven. Niet ter discussie staat immers dat het indrukken van de noodstopknop in elk geval niet tot de overeengekomen werkzaamheden behoorde. Waar de schade in de visie van Mc Baarn c.s. is veroorzaakt door het indrukken van die specifieke knop (en niet door het indrukken van de alarmknop), is voor de verdere beoordeling uitsluitend relevant of van [B], wiens gedragingen aan Gom toegerekend moeten worden, in de gegeven omstandigheden verwacht had mogen worden van die noodstopknop af te blijven.|4.2.	De rechtbank beantwoordt die vraag bevestigend. Daartoe wijst de rechtbank op het volgende.|4.3.	In de eerste plaats wijst de rechtbank op de feitelijke gang van zaken nadat [B] abusievelijk de alarmknop had ingedrukt. Zoals weergegeven in 2.7 is [B] na het afgaan van het alarm naar de receptie van het gebouw en vervolgens naar buiten gelopen, volgens Gom om te kijken of hij rook zag, en heeft hij daarna tevergeefs geprobeerd zijn contactpersoon bij Mc Baarn c.s., [A], te bellen. Vervolgens heeft hij zijn werkzaamheden hervat en afgerond, en pas op dat moment heeft hij de noodstopknop ingedrukt. Uit deze gang van zaken blijkt dat [B] niet in een vlaag van paniek maar weloverwogen heeft gehandeld. Dat impliceert dat hij ook in de gelegenheid is geweest een andere keuze te maken. Vanuit dat uitgangspunt moet worden beoordeeld of van hem in redelijkheid verwacht had mogen een dergelijke andere keuze te maken.|4.4.	In dat verband is in de tweede plaats van belang dat [B], volgens de stellingen van Gom, moet worden beschouwd als ervaren schoonmaker, die ook in andere zorginstellingen schoonmaakwerkzaamheden heeft verricht (antwoord, 2.10). Bovendien profileert Gom zich zelf nadrukkelijk als “specialist in het schoonhouden van zorginstellingen” (zie haar offerte aan Mc Baarn c.s., productie 1 bij antwoord). Van een dergelijk specialistisch bedrijf en van haar ervaren medewerkers mag worden verwacht dat zij zich bewust zijn van de omstandigheid dat in zorginstellingen veelal kostbare en kwetsbare apparatuur aanwezig is, en dat het dus niet raadzaam is ‘zomaar’ op knoppen te drukken als de werking daarvan niet bekend is. Het gaat hier dus niet om de vraag of Gom (en [B]) exact wisten waartoe de noodstopknop diende; het gaat om de hiervoor omschreven algemene notie die bij hen, gelet op hun eerder genoemde kenmerken, aanwezig mocht worden geacht. Dit geldt te meer bij de onderhavige knop, nu deze volgens de onbetwiste stelling van Mc Baarn c.s. was voorzien van een bordje met de woorden “EMERGENCY STOP”. Een dergelijke aanduiding geeft in beginsel geen enkele aanleiding om te veronderstellen dat het gaat om een knop waarmee een eerder in werking gezet alarm weer kan worden uitgeschakeld. Juist gelet op de genoemde kennis en ervaring van Gom en [B] had deze aanduiding laatstgenoemde tot voorzichtigheid aanleiding moeten geven.|4.5.	Een en ander leidt de rechtbank tot het oordeel dat van [B] in de gegeven omstandigheden verwacht had mogen worden de noodstopknop niet in te drukken. Dat geldt ook als, zoals Gom meent en Mc Baarn c.s. bestrijdt, [B] door [A] zou zijn geïnstrueerd om de knoppen schoon te maken. Zelfs als dat zo zijn en als dat ook zou gelden voor de noodstopknop (en niet slechts voor de lagere alarmknop), dan laat dat onverlet dat de noodstopknop niet ingedrukt had moeten worden. De rechtbank wijst er op dat het er hier niet om gaat dat die knop tijdens het schoonmaken abusievelijk is ingedrukt (zoals bij de alarmknop), maar dat de noodstopknop doelbewust is ingedrukt in een poging het alarm te stoppen.|4.6.	Het hiervoor gegeven oordeel brengt mee dat Gom niet heeft gehandeld met de zorgvuldigheid die van haar in de gegeven omstandigheden mocht worden verwacht. Zij is daarom jegens Facilitair Bedrijf tekort geschoten in de nakoming van de overeenkomst en zij heeft jegens Mc Baarn en Prescan onrechtmatig gehandeld.|4.7.	Deze tekortkoming respectievelijk onrechtmatige daad is toerekenbaar. Voor zover Gom die toerekenbaarheid heeft willen bestrijden, verwerpt de rechtbank dat standpunt. Buiten kijf staat dat [B] zich in een vervelende situatie bevond (een loeiend alarm in een overigens verlaten gebouw op de vrijdagavond), maar hij heeft de tijd gehad en genomen om een andere keuze te maken en hij moet geacht worden in staat te zijn geweest om die andere keuze te maken. Dat staat in de weg aan een beroep op het ontbreken van overmacht.|4.8.	Gom is dus schadeplichtig jegens Mc Baarn c.s.|4.9.	Ter afwering van schadeplichtigheid beroept Gom zich op de exoneratieclausule in de door haar gehanteerde algemene voorwaarden. Daartoe stelt zij zich op het standpunt dat het in 2.3 bedoelde stuk de tussen partijen gesloten overeenkomst bevat. Deze exoneratieclausule kan zij ook jegens Mc Baarn en Prescan inroepen, zo meent Gom. Mc Baarn c.s. heeft deze stellingen bestreden.|4.10.	Mc Baarn c.s. heeft zich in de eerste plaats op het standpunt gesteld dat het in 2.3 bedoelde stuk niet de overeenkomst behelst omdat [A] niet bevoegd was die overeenkomst aan te gaan. Gom heeft dit op haar beurt bestreden en bovendien betoogd dat zij gerechtvaardigd heeft vertrouwd op de schijn van volmachtverlening. De rechtbank deelt die laatste opvatting, zodat verder in het midden kan blijven of [A] nu wel of niet bevoegd was. Ter toelichting op dit oordeel geldt het volgende.|4.11.	Voor toerekening van schijn van volmachtverlening in de zin van artikel 3:61 lid 2 BW kan plaats zijn ingeval Gom gerechtvaardigd heeft vertrouwd op de vertegenwoordigingsbevoegdheid van [A] op grond van feiten en omstandigheden die voor risico van Mc Baarn c.s. komen en waaruit naar verkeersopvattingen zodanige schijn van vertegenwoordigingsbevoegdheid kan worden afgeleid. Een ‘toedoen’ van Mc Baarn c.s. is daarvoor niet noodzakelijk. In dit licht is van belang dat [A] van aanvang af is opgetreden als de contactpersoon van Gom, niet alleen voor wat betreft de feitelijke uitvoering van de werkzaamheden, maar ook al in het stadium van de offerte. Aangenomen moet worden dat zij door Mc Baarn c.s. in deze positie is geplaatst. [A] heeft zich jegens Gom bovendien gepresenteerd als “officemanager”, een functiebenaming die op zichzelf bij Gom de indruk heeft kunnen wekken dat de desbetreffende functionaris bevoegd was een overeenkomst als de onderhavige te ondertekenen. Dat geldt te meer nu het hier gaat om een overeenkomst met een gering financieel belang, te weten (volgens de onbetwiste stelling van Gom) een bedrag van nog geen € 1.000 per vier weken. Uit deze omstandigheden in onderlinge samenhang beschouwd, die zonder meer voor risico van Mc Baarn c.s. komen, kan naar verkeersopvattingen de schijn van vertegenwoordigingsbevoegdheid worden afgeleid. Gom heeft dus op die bevoegdheid gerechtvaardigd vertrouwd.|4.12.	In dit verband is van onvoldoende gewicht dat, volgens Mc Baarn c.s., uit het handelsregister blijkt wie bevoegd zijn haar te vertegenwoordigen. Dat uit dat register geen volmacht voor [A] blijkt sluit immers niet uit dat haar niettemin volmacht is verleend. Die mogelijkheid wordt door Mc Baarn c.s. zelf geïllustreerd, nu zij heeft verklaard dat de chef van [A] voor het ondertekenen van de overeenkomst verantwoordelijk was, terwijl ook die chef niet in het handelsregister wordt genoemd.|4.13.	De tussen partijen geldende overeenkomst is dus vastgelegd in het door [A] ondertekende stuk. Niet ter discussie staat dat in die overeenkomst de door Gom ingeroepen algemene voorwaarden van toepassing worden verklaard.|4.14.	Het door Gom ingeroepen beding uit de algemene voorwaarden luidt, voor zover relevant, aldus:|“Artikel 12 Aansprakelijkheid|a.	De aannemer is uitsluitend aansprakelijk voor schade aan het gebouw, de inventaris of eigendommen van personeel van de opdrachtgever, wanneer die schade het gevolg is van een toerekenbare tekortkoming c.q. nalatigheid van de aannemer, diens personeel of onderaannemers bij de uitoefening van de werkzaamheden. […]|b.	[…]|c.	De schade, zoals bedoeld in lid a en b waarvoor de aannemer tot aan het genoemde c.q. overeengekomen maximum aansprakelijk is, blijft beperkt tot de directe materiële schade en letselschade. De aannemer is nimmer aansprakelijk voor vermogensschade en gevolgschade. […]”|4.15.	Gom stelt zich op het standpunt dat zij alleen aansprakelijk is voor “de inventaris van de opdrachtgever”. Nu een derde eigenaar is van het MRI-scanapparaat, is in de visie van Gom geen sprake van schade aan de inventaris van de opdrachtgever, en is aansprakelijkheid uitgesloten. De rechtbank verwerpt dit standpunt. Het gaat hier om uitleg van de onderhavige bedingen. Het komt daarbij aan op de uitlatingen die partijen over en weer hebben gedaan en op de betekenis die zij aan die uitlatingen redelijkerwijs hebben mogen geven. Uit de stellingen van partijen kan niet worden afgeleid dat zij over de inhoud van de algemene voorwaarden overleg hebben gevoerd. Daarom gaat het primair om de normale betekenis van de in dit beding (artikel 12 onder a) gebruikte bewoordingen, in het licht van het beding als geheel. De rechtbank leest dit beding zo dat daarin een algemene beperking van de aansprakelijkheid wordt geregeld, namelijk in zoverre dat slechts schade aan gebouw, inventaris of persoonlijke eigendommen wordt vergoed in geval van wanprestatie in de uitoefening van de werkzaamheden. Uit het beding kan niet worden afgeleid dat het er specifiek toe strekt de schadeplichtigheid te beperken tot eigendommen, in strikt juridische zin, van de opdrachtgever. Dat zou, zonder nadere toelichting die Gom niet heeft gegeven, ook niet logisch zijn omdat daarmee de specifieke juridische constellatie waarin de opdrachtgever zijn bedrijf voert (bijvoorbeeld in een eigen of gehuurd pand, met eigen of gehuurde apparatuur) bepalend zou zijn voor de mate van de aansprakelijkheid van de schoonmaker. Dat ligt niet voor de hand. De rechtbank verwerpt dus het beroep van Gom op artikel 12 onder a van de algemene voorwaarden.|4.16.	In beginsel komt Gom, althans jegens haar contractspartij Facilitair Bedrijf, wel een beroep toe op artikel 12 onder b. Daaruit volgt dat in beginsel alleen de kosten gemoeid met het herstel van het scanapparaat (“directe materiële schade”) voor vergoeding in aanmerking komen, en niet de gevorderde gederfde omzet (“gevolgschade”). Hierover bestaat tussen partijen op zichzelf geen discussie.|4.17.	Gom meent dat zij de algemene voorwaarden ook jegens Mc Baarn en Prescan kan inroepen. Volgens Gom komt aan de algemene voorwaarden in zoverre dus derdenwerking toe. Zij heeft daartoe gesteld dat tussen de drie eisers een sterke mate van verwevenheid bestaat, zodanig dat zij er op heeft mogen vertrouwen dat de exoneratieclausule ook jegens Prescan en Mc Baarn kon worden ingeroepen. Gom heeft bij antwoord (onder 5.11) op een aantal concrete omstandigheden gewezen, zoals het feit dat [A] in haar correspondentie met Gom een mailadres eindigend op prescan.nl gebruikt, dat ook de brief waarmee een beroep op opschorting wordt gedaan afkomstig is van een mailadres van Prescan terwijl wordt ondertekend namens Facilitair Bedrijf, dat in het onderhandelingstraject eerst Prescan en later Facilitair Bedrijf als partij wordt genoemd, dat de overeenkomst is voorzien van een bedrijfsstempel waarop zowel de naam van Facilitair Bedrijf als die van Prescan voorkomt terwijl het daargenoemde mailadres weer van Mc Baarn is en dat de opzeggingsbrief is gedrukt op briefpapier van Prescan en melding maakt van een overeenkomst tussen Mc Baarn en Gom. Mc Baarn c.s. heeft deze omstandigheden niet betwist, maar betoogd dat “de enkele verwevenheid” (proces-verbaal) onvoldoende is voor het aannemen van derdenwerking.|4.18.	Bij de beoordeling van dit geschilpunt moet uitgangspunt zijn dat exoneratieclausules alleen van kracht zijn tussen partijen en dat een derde slechts bij uitzondering een dergelijke beding in redelijkheid tegen zich moet laten gelden. Een dergelijke uitzondering kan zijn gelegen in gedragingen van de derde en in de aard van de overeenkomst en van het desbetreffende beding in verband met de bijzondere relatie waarin de derde staat tot degene die zich op het beding beroept. De rechtbank is van oordeel dat deze uitzonderingen zich in dit geval voordoen.|4.19.	In de eerste plaats moet worden geconstateerd dat Mc Baarn c.s. zich slordig heeft betoond voor wat betreft de vraag wie precies als opdrachtgever van Gom had te gelden. Verschillende partijen zijn als opdrachtgever genoemd, en ook in het contact met Gom heeft Mc Baarn c.s. zich uitgelaten op een wijze waaruit een zekere eenheid tussen de drie vennootschappen kan worden afgeleid. Aldus is sprake van gedragingen op grond waarvan Gom in beginsel heeft mogen vertrouwen dat de inhoud van de overeenkomst ook jegens Mc Baarn en Prescan kon worden ingeroepen. Daar komt bij dat het hier gaat om een overeenkomst gericht op het verrichten van schoonmaakwerkzaamheden. Voor zover in die context schade wordt toegebracht, ligt het voor de hand dat die schade vooral aan gebouwen, inventaris of andere goederen wordt toegebracht. De exoneratieclausule, die naar mag worden aangenomen in samenhang moet worden gezien met de door Gom bedongen tegenprestatie, zou dan betekenisloos zijn als de gebruiker van die zaken en de opdrachtgever bij de overeenkomst bij verschillende vennootschappen is ondergebracht, terwijl het juist die derde is die van de uitvoering van de overeenkomst profiteert; zijn zaken worden immers schoongemaakt. Nu ook die derde, in dit geval Mc Baarn en Prescan, blijkens het hiervoor overwogene nadrukkelijk bij de overeenkomst zijn betrokken, vergt de billijkheid dat zij het exoneratiebeding ook tegen zich moeten laten gelden.|4.20.	Mc Baarn c.s. heeft zich bij wijze van verweer tegen het ingeroepen exoneratiebeding op het standpunt gesteld dat dit beding onredelijk bezwarend is en daarom vernietigbaar en dat het beroep op dit beding naar maatstaven van redelijkheid en billijkheid onaanvaardbaar is. Het eerste standpunt heeft Mc Baarn c.s. niet onderbouwd, zodat de rechtbank daaraan reeds daarom voorbij gaat. Met betrekking tot het beroep op artikel 6:248 lid 2 BW geldt het volgende. Mc Baarn c.s. heeft daaraan ten grondslag gelegd dat [B] opzettelijk de noodstopknop heeft ingedrukt. Vanwege deze opzet is het beroep op de exoneratieclausule volgens Mc Baarn c.s. onaanvaardbaar. De rechtbank deelt die opvatting niet. Dat [B] opzettelijk de noodstopknop heeft ingedrukt maakt niet dat hij opzettelijk de schade heeft veroorzaakt. Een onverstandige gedraging is iets anders dan een opzettelijke veroorzaking van schade. Van opzet (of bewuste roekeloosheid) zou in dit geval pas sprake zijn als zou moeten worden aangenomen dat [B] de noodstopknop heeft ingedrukt terwijl hij wist dat daardoor het scanapparaat beschadigd zou raken. Dat is echter door Mc Baarn c.s. niet gesteld. Voorzover zij dit aanvankelijk wel heeft bedoeld te stellen, geldt dat zij deze stelling, na de uitdrukkelijke betwisting door Gom bij antwoord, onvoldoende gemotiveerd heeft gehandhaafd.|4.21.	De conclusie van het voorgaande moet zijn dat Gom zich jegens alle eisers kan beroepen op de exoneratieclausule van artikel 12 onder c van de algemene voorwaarden, zodat in elk geval de gevorderde vergoeding van omzetderving buiten beschouwing moet blijven.|4.22.	Mc Baarn c.s. heeft gesteld dat de quench, en dus de schade, is veroorzaakt door het indrukken van de noodstopknop. Zij heeft daartoe in de voetnoten 2 en 3 van haar dagvaarding een beknopte technische toelichting gegeven. Gom heeft dat causaal verband betwist. Zij heeft gesteld dat het niet voor de hand ligt dat een scanapparaat ernstig beschadigd raakt bij iedere keer dat een noodstopknop wordt gebruikt. Ook heeft zij gesteld dat bij een quench rookontwikkeling plaatsvindt en een knal hoorbaar moet zijn en dat [B] geen knal heeft gehoord. Beide partijen hebben hun standpunt onderbouwd aan de hand van diverse stukken en verklaringen. De rechtbank overweegt hieromtrent het volgende.|4.23.	Niet ter discussie staat, althans een eventueel beoogde betwisting door Gom is onvoldoende gemotiveerd, dat de onderhavige noodstopknop daadwerkelijk is bedoeld om het scanapparaat onmiddellijk te stoppen. Waar vast staat dat [B] de onderhavige knop heeft ingedrukt, is dus op zichzelf aannemelijk dat de scan daardoor is “gequencht”. Voor zover Gom heeft willen betogen dat de scan ook spontaan kan zijn “gequencht”, is die stellingname onvoldoende onderbouwd, zeker in het licht van de door Mc Baarn c.s. overgelegde verklaring van de eigenaar van het apparaat (productie 19). Uit die verklaring blijkt dat een spontane quench slechts bekend is bij mobiele systemen tijdens transport in de bergen, een en ander in verband met de lagere luchtdruk.|4.24.	Tussen partijen staat niet (meer) ter discussie dat een quench ertoe leidt dat het in het apparaat aanwezige helium ontsnapt en wordt afgevoerd door de afvoerpijp naar buiten. Dat [B] geen rook heeft gezien toen hij uit het gebouw is vertrokken, na het indrukken van de noodstopknop, maakt niet dat het ontstaan van een quench niet aannemelijk is geworden. Het (afgekoelde) helium is immers naar buiten toe afgevoerd. Heel wel denkbaar is dus dat het helium al was weggevoerd door de wind toen [B] uiteindelijk buiten kwam om te vertrekken, nog daargelaten of [B] op dat moment nog specifiek op de aanwezigheid van rook heeft gelet; die controle had hij immers al eerder uitgevoerd (4.3).|4.25.	Ook de omstandigheid dat [B] geen knal heeft gehoord, acht de rechtbank geen omstandigheid die overtuigend wijst in de richting van het ontbreken van causaal verband. Uit de door Gom overgelegde “uitleg” van een quench (productie 16) volgt immers dat een quench “in general” gepaard gaat met “a loud bang or thundering or hissing or rushing sound with the cold gas expulsion”. Deze omschrijving (“in general”) laat ruimte voor de mogelijkheid dat het in een concreet geval anders gaat, bijvoorbeeld dat in plaats van een knal slechts een “rushing sound” hoorbaar is. In dat geval is heel wel denkbaar dat [B] niets heeft gehoord. Hij bevond zich tijdens het indrukken van de noodstopknop immers buiten de ruimte met de scan, welke ruimte met een deur is afgesloten. Een en ander vindt bevestiging in de verklaring van de eigenaar van de scan (productie 19 van Mc Baarn c.s.).|4.26.	Gelet op het hiervoor overwogene is de rechtbank van oordeel dat het causaal verband tussen het indrukken van de noodstopknop en de quench van de scan, en dus de schade, met voldoende mate van zekerheid is komen vast te staan. Geen aanleiding bestaat voor het benoemen van een deskundige, zoals Gom ter comparitie heeft geopperd.|4.27.	Gom heeft zich voorts beroepen op eigen schuld van Mc Baarn c.s. Zij heeft daartoe aangevoerd dat Mc Baarn c.s. onvoldoende instructies heeft gegeven omtrent het al dan niet schoonmaken van de onderhavige knoppen en de risico’s van het indrukken van die knoppen. Ook meent Gom dat Mc Baarn c.s. onvoldoende voortvarend heeft gehandeld, zodat de schade onnodig is opgelopen. In dit verband bespreekt de rechtbank voorts de stelling dat Mc Baarn c.s. zelf gevaarscheppend heeft gehandeld door onvoldoende te waarschuwen voor de gevolgen van het indrukken van de noodstopknop en door die knop onvoldoende te beschermen. De rechtbank is van oordeel dat het beroep op eigen schuld faalt. Daartoe overweegt zij het volgende.|4.28.	In de eerste plaats geldt dat een eventueel ontbreken van instructies (door [A] aan [B]), dat wellicht als enige mate van eigen schuld van Mc Baarn c.s. zou kunnen worden aangemerkt, volledig wordt opgeheven door het evenzeer achterwege blijven van een verzoek om instructies door Gom. Niet valt in te zien om welke reden Gom niet om (schriftelijke) instructies heeft gevraagd toen zij moest constateren dat Mc Baarn c.s. daarmee kennelijk niet kwam. Een dergelijk verzoek lag voor de hand, nu Gom zich profileert als specialist op het gebied van de schoonmaak in zorginstellingen en dus geacht moet worden kennis te hebben van de kwetsbaarheid van de aanwezige apparatuur. Op dit punt valt aan beide partijen een gelijkelijk verwijt te maken, zodat per saldo geen, voor de begroting van de schade relevante, eigen schuld van Mc Baarn c.s. resteert.|4.29.	Voor wat betreft de waarschuwingen omtrent de noodstopknop geldt het volgende. Vast staat dat [B] weloverwogen de noodstopknop heeft ingedrukt. Reeds gelet daarop valt niet in te zien dat een zekere mate van afscherming van die knop [B] van het indrukken ervan zou hebben weerhouden. Voorts is ook in dit verband van belang dat het hier gaat om een ervaren medewerker van een specialistisch schoonmaakbedrijf. Tegenover een dergelijke partij behoefde Mc Baarn c.s. naar het oordeel van de rechtbank niet nadrukkelijker te waarschuwen voor de gevolgen van het gebruik van de onderhavige knop, nu immers van een dergelijke partij mag worden verwacht dat deze zich bewust is van de kwetsbaarheid van de aanwezige apparatuur. In zoverre onderscheidt Gom zich in relevante mate van een willekeurige bezoeker van het gebouw van Mc Baarn c.s., gesteld dat die bezoeker op de desbetreffende knop zou drukken. In de verhouding tot Gom kan dus niet worden gezegd dat Mc Baarn c.s. zich op andere wijze had behoren te gedragen, zodat geen sprake is van eigen schuld.|4.30.	Omtrent de mate van voortvarendheid waarmee Mc Baarn c.s. heeft gehandeld na het ontdekken van de quench overweegt de rechtbank als volgt. Het eigen-schuld-verweer lijkt op dit punt primair betrekking te hebben op de vordering ter zake gederfde winst. Waar die vordering reeds afstuit op de exoneratie, kan dat punt verder buiten beschouwing blijven. Voor zover Gom heeft bedoeld te stellen dat ook de herstelkosten, waarvan zij de hoogte op zichzelf niet heeft betwist, beperkt hadden kunnen worden als Mc Baarn c.s. eerder tot reparatie zou zijn overgegaan, is de rechtbank van oordeel dat Gom dat standpunt in het licht van de door Mc Baarn c.s. gegeven onderbouwing onvoldoende heeft onderbouwd. Ter voorbereiding op de comparitie heeft Mc Baarn c.s. een verklaring overgelegd van Werbri Medical Systems B.V., de vennootschap die op zaterdag 7 mei 2011 door Mc Baarn c.s. omtrent het probleem met de scan is geïnformeerd. Uit die verklaring blijkt dat men diezelfde dag naar het gebouw van Mc Baarn c.s. is gegaan, daar enkele werkzaamheden heeft verricht en vervolgens tot de maandag daarop heeft gewacht. Dat laatste was nodig, zo volgt uit de verklaring, enerzijds om de scan gelegenheid te geven “zelfstandig weer druk [te laten] opbouwen” en anderzijds om te kunnen overleggen met de producent van de scan, Philips. De juistheid van deze verklaring heeft Gom niet betwist. Aldus valt in redelijkheid niet in te zien dat Mc Baarn c.s. voortvarender had kunnen en moeten handelen. Ook op dit punt is dus geen sprake van eigen schuld.|4.31.	Mc Baarn c.s. heeft gesteld dat de herstelkosten € 45.637,45 bedragen. Als gezegd heeft Gom de hoogte van dat bedrag niet betwist. Ter comparitie heeft Mc Baarn c.s. verklaard dat de herstelkosten door Prescan worden of zijn voldaan. Dat wordt ook bevestigd door de tenaamstelling van de factuur (productie 9 bij dagvaarding). Daaruit volgt dat de vordering jegens Prescan toewijsbaar is. Niet valt in te zien dat ook Mc Baarn en Facilitair Bedrijf schade hebben geleden. Onvoldoende daarvoor is de enkele omstandigheid dat, zoals Mc Baarn c.s. heeft gesteld, Facilitair Bedrijf door de andere twee eisers aansprakelijk is gesteld. De vordering van Mc Baarn en Prescan zal daarom worden afgewezen.|4.32.	Mc Baarn c.s. vordert de wettelijke handelsrente met ingang van 26 augustus 2011. De hoofdsom betreft schadevergoeding, zodat geen handelsrente verschuldigd is. Tegen de ingangsdatum heeft Gom geen verweer gevoerd, zodat de ‘gewone’ wettelijke rente per genoemde datum ten gunste van Prescan toewijsbaar is.|4.33.	Mc Baarn c.s. vordert ten slotte nog een vergoeding voor buitengerechtelijke kosten. Die vordering is echter onvoldoende onderbouwd. Nu Gom ter zake specifiek verweer heeft gevoerd (antwoord, sub 7.7), had van Mc Baarn c.s. verwacht mogen worden nader te concretiseren dat daadwerkelijk buitengerechtelijke werkzaamheden zijn verricht. Dat heeft Mc Baarn c.s. niet gedaan, zodat deze vordering niet toewijsbaar is.|4.34.	Als de grotendeels in het ongelijk gestelde partij zal Gom worden veroordeeld in de proceskosten, zulks ten gunste van Prescan. Nu ten aanzien van de positie van Mc Baarn en Facilitair Bedrijf geen specifieke proceshandelingen zijn verricht, blijven ten aanzien van die partijen de proceskosten buiten beschouwing. Bij de begroting van het advocaatsalaris komt tarief IV (€ 894 per punt) in aanmerking. De wettelijke rente over de proceskosten en de nakosten zijn toewijsbaar als in het dictum omschreven.|in reconventie|4.35.	In reconventie vordert Gom betaling door Facilitair Bedrijf van het bedrag van niet betaalde facturen|(€ 4.620,31). Facilitair Bedrijf heeft de verschuldigdheid van die facturen niet betwist. Zij beroept zich echter op opschorting in verband met de vordering in conventie. Dat beroep faalt. Uit de beoordeling in conventie (zie 4.31) volgt dat Facilitair Bedrijf geen vordering op Gom heeft, zodat haar ook geen opschortingsrecht toekomt.|4.36.	Gom vordert de wettelijke handelsrente, vermeerderd met de contractuele rente van 2% per jaar. Hieromtrent overweegt de rechtbank als volgt.|4.37.	Gom beroept zich op artikel 14 van de overeenkomst. Dat artikel bepaalt, kort gezegd, dat betaling van facturen moet plaatsvinden binnen dertig dagen na de factuurdatum en dat bij overschrijding van die termijn “een rente van 2% per jaar boven de wettelijke rente” verschuldigd is. Ook beroept Gom zich op artikel 10 van de algemene voorwaarden, dat eenzelfde bepaling bevat. Uit deze tekst kan niet worden afgeleid dat partijen hebben beoogd af te spreken dat de wettelijke handelsrente, vermeerderd met 2%, verschuldigd is. De tekst wijst er eerder op, zoals Mc Baarn c.s. heeft betoogd, dat de ‘gewone’ wettelijke rente, vermeerderd met 2%, verschuldigd is. Gom heeft niets gesteld ter onderbouwing van haar uitleg van deze bepalingen. Daarom volgt de rechtbank de uitleg die Mc Baarn c.s. hanteert. Dat betekent dat Facilitair Bedrijf de ‘gewone’ wettelijke rente verschuldigd is, vermeerderd met 2% per jaar, met ingang van dertig dagen na de factuurdatum. De respectieve data volgen onbetwist uit de als productie 11 bij conclusie van eis in reconventie overgelegde facturen.|4.38.	Het resterende deel van de reconventionele vordering is ingesteld onder de voorwaarde dat de rechtbank in conventie zou oordelen dat Gom niet gerechtvaardigd heeft vertrouwd op de vertegenwoordigingsbevoegdheid van [A]. Aan die voorwaarde is niet voldaan, zodat dit deel van de vordering geen behandeling behoeft.|4.39.	Als de grotendeels in het ongelijk gestelde partij zal Facilitair Bedrijf worden veroordeeld in de proceskosten. De wettelijke rente over de proceskosten en de nakosten zijn toewijsbaar zoals in het dictum omschreven.|5.	De beslissing|De rechtbank|in conventie|5.1.	veroordeelt Gom tot betaling aan Prescan van € 45.637,45, te vermeerderen met de wettelijke rente als bedoeld in artikel 6:119 BW met ingang van 26 augustus 2011 tot aan de dag der voldoening;|5.2.	veroordeelt Gom in de proceskosten, tot aan deze dag begroot op € 76,31 aan exploitkosten, € 1.744 aan vast recht en € 1.788 aan advocaatsalaris, een en ander te vermeerderen met de wettelijke rente als bedoeld in artikel 6:119 BW met ingang van veertien dagen na dagtekening van dit vonnis;|5.3.	veroordeelt Gom in de nakosten, te begroten op € 131, te vermeerderen met € 68 als betekening van dit vonnis plaatsvindt;|5.4.	verklaart dit vonnis tot zover uitvoerbaar bij voorraad;|5.5.	wijst af het meer of anders gevorderde;|in reconventie|5.6.	veroordeelt Facilitair Bedrijf tot betaling aan Gom van € 4.620,31, te vermeerderen met de wettelijke rente als bedoeld in artikel 6:119 BW, vermeerderd met 2% per jaar, over de bedragen van de facturen die zijn overgelegd als productie 11 bij de conclusie van eis in reconventie, steeds met ingang van dertig dagen na de datum van die facturen tot aan de algehele voldoening;|5.7.	veroordeelt Facilitair Bedrijf in de proceskosten, tot op heden aan de zijde van Gom begroot op € 384 voor advocaatsalaris, te vermeerderen met de wettelijke rente als bedoeld in artikel 6:119 BW met ingang van veertien dagen na dagtekening van dit vonnis tot aan de dag der voldoening;|5.8.	veroordeelt Facilitair Bedrijf in de nakosten, te begroten op € 131, te vermeerderen met € 68 als betekening van dit vonnis plaatsvindt, te vermeerderen met de wettelijke rente als bedoeld in artikel 6:119 BW met ingang van veertien dagen na dagtekening van dit vonnis tot aan de dag der voldoening;|5.9.	verklaart dit vonnis uitvoerbaar bij voorraad;|5.10.	wijst af het meer of anders gevorderde.|Dit vonnis is gewezen door mr. Th. Veling en in het openbaar uitgesproken op 2 januari 2013.|1980/2048"
ECLI:NL:RBNNE:2018:3247,none,Uitspraak,AWB - 16 _ 2271,Bestuursrecht; Belastingrecht,Rechtbank Noord-Nederland,2018-08-10 00:00:00,none,Eerste aanleg - enkelvoudig,Groningen,none,Raad voor de Rechtspraak,2018-08-09 00:00:00,2020-08-06 13:50:55,"WOZ: Geen sprake van een samenstel. OZB Kerkenvrijstelling: De activiteiten die in de onroerende zaak plaatsvinden zijn voor minder dan 70% aan te merken als openbare eredienst, waardoor eiseres geen recht heeft op toepassing van de kerkenvrijstelling voor de OZB eigenaar en gebruiker. Beroep op gelijkheidsbeginsel en vertrouwensbeginsel slaagt niet. Beroep ongegrond.","RECHTBANK NOORD-NEDERLAND|Zittingsplaats Groningen|Bestuursrecht|zaaknummer: LEE 16/2271|uitspraak van de enkelvoudige belastingkamer van 10 augustus 2018 in de zaak tussen|[eiseres] , te [vestigingsplaats] , eiseres|(gemachtigde [gemachtigde 1] ),|en|de heffingsambtenaar van de gemeente Pekela, verweerder.|Procesverloop|Bij besluit van 31 januari 2015 heeft verweerder op grond van artikel 22 van de Wet waardering onroerende zaken (Wet WOZ) de waarde van de onroerende zaak, plaatselijk bekend als [adres] (de onroerende zaak), per waardepeildatum 1 januari 2014, vastgesteld voor het kalenderjaar 2015 op € 194.000. Tevens heeft verweerder voor het jaar 2015 met dagtekening 31 januari 2015 aan eiseres aanslagen opgelegd in de onroerende-zaakbelastingen (OZB) ten aanzien van de onroerende zaak.|Bij uitspraak op bezwaar van 13 april 2016 heeft verweerder het bezwaar van eiseres ongegrond verklaard.|Eiseres heeft tegen de uitspraak op bezwaar beroep ingesteld.|Verweerder heeft een verweerschrift ingediend.|Het onderzoek ter zitting heeft plaatsgevonden op 27 juli 2018. Eiseres heeft zich laten vertegenwoordigen door haar gemachtigde. Verweerder heeft zich laten vertegenwoordigen door [gemachtigde 2] en [taxateur] .|Overwegingen|Feiten|1. De rechtbank neemt de volgende, door partijen niet betwiste, feiten als vaststaand aan.|1.1.|Eiseres is eigenaar en gebruiker van de onroerende zaak, een verengingsgebouw. Tevens is eiseres gebruiker van de onroerende zaak gelegen aan de [adres 2] Deze onroerende zaak is in gebruik als kerk (de kerk).|1.2.|Op de onroerende zaak hangt een uithangbord met de tekst “NED. HERVORMD GEBOUW [naam gebouw] . In de onroerende zaak vinden de volgende activiteiten plaats:|- Op zondag:|Tijdens de kerkdienst wordt zondagsschool gehouden en is er een oppasdienst voor de|kleine kinderen.|- Elke tweede maandag van de maand:|Kerkenraadsvergadering.|- Op dinsdag:|Eén keer per week wordt er club gehouden voor de jongeren van 12 tot 16 jaar. De|jeugd heeft hiervoor een eigen onderkomen. Tijdens het eerste gedeelte wordt een|inleiding gehouden met een overdenking en tijdens het tweede gedeelte is er tijd voor|ontspanning.|Eén keer per twee weken vindt er bijbelstudie plaats. Op deze avond wordt een|gedeelte van de bijbel besproken.|Eén keer per twee weken komt de vrouwenvereniging bijeen. Tijdens het eerste|gedeelte van deze bijeenkomst wordt een inleiding gehouden met een overdenking en|tijdens het tweede gedeelte vinden er culturele activiteiten plaats.|- Op woensdag:|Eén keer per week wordt er catechisatie gegeven.|Eén keer per week vindt er een repetitie plaats van het jongerenkoor.|- Op donderdag:|Eén keer per week vindt er een repetitie plaats van het kerkkoor.|- Op zaterdag:|De boekenmarkt, rommelmarkt of kerstmarkt wordt gehouden ten behoeve van het|onderhoud en instandhouding van de kerk en de onroerende zaak.|Verder worden er vieringen rondom Kerst en Pasen gehouden. Daarnaast worden er, afhankelijk van de wens van de nabestaanden, zowel in de kerk als in de onroerende zaak begrafenisdiensten gehouden.|1.3.|De onroerende zaak is in fysieke zin niet verbonden met de kerk en ligt op een paar honderd meter afstand van de kerk.|1.4.|Verweerder heeft bij beschikking van 31 januari 2015 in het kader van de Wet WOZ de waarde van de onroerende zaak vastgesteld op een bedrag van € 194.000.|1.5.|Met dagtekening 31 januari 2015 heeft verweerder ten aanzien van de onroerende zaak aan eiseres een aanslag OZB opgelegd naar een bedrag van € 411,67 voor de gebruikersbelasting en een bedrag van € 746,12 voor de eigenarenbelasting.|1.6.|Verweerder heeft vanaf het jaar 2004 tot en met het jaar 2012 de onroerende zaak op grond van de zogenoemde kerkenvrijstelling vrijgesteld van de heffing van OZB.|1.7.|Voor het jaar 2013 heeft verweerder ten aanzien van de onroerende zaak aan eiseres een aanslag OZB opgelegd. Bij de uitspraak op het hiertegen door eiseres ingediende bezwaar heeft verweerder het volgende meegedeeld:|“|Dit jaar heeft u inderdaad voor het eerst een aanslag Onroerende-zaakbelastingen ontvangen voor het pand ds. Sicco Tjadenstraat C 40. De afgelopen jaren was dit pand met een wettelijke vrijstellingscodering in de administratie van de gemeente Pekela opgenomen.|Eind afgelopen jaar heeft een conversie plaatsgevonden naar een nieuwe belastingapplicatie. Hierbij is gebleken dat een aantal panden niet in hoofdzaak diende voor het houden van “openbare eredienst of openbare bezinningsbijeenkomsten van levensbeschouwelijke aard”.|Wettelijk gezien is uw aanslag correct. Uw bezwaar is ongegrond omdat volgens de wettelijke bepalingen geen onjuistheden zijn geconstateerd.|Omdat de onvolkomenheid niet eerder gecommuniceerd is, heb ik echter alsnog besloten om de aanslag van dit jaar niet bij u in rekening te brengen. Houdt u daarom voor komend jaar wel rekening met het hogere aanslagbedrag”.|1.8.|Voor het jaar 2014 heeft verweerder eveneens ten aanzien van de onroerende zaak een aanslag OZB opgelegd. Bij de uitspraak op het hiertegen door eiseres ingediende bezwaar heeft verweerder het bezwaar ongegrond verklaard.|Geschil en beoordeling|2. In geschil is het antwoord op de vraag of de onroerende zaak een apart WOZ-object is en, zo ja, of de onroerende zaak op grond van de zogenoemde kerkenvrijstelling is vrijgesteld van de OZB.|3. Ingevolge artikel 4, eerste lid, aanhef en onderdeel c, van de op de artikelen 220 tot en met 220h van de Gemeentewet berustende Verordening onroerende-zaakbelastingen 2015 (de Verordening) van de gemeente Pekela wordt bij de bepaling van de heffingsmaatstaf voor de onroerende-zaakbelastingen buiten aanmerking gelaten de waarde van:|“|onroerende zaken die in hoofdzaak zijn bestemd voor de openbare eredienst of voor het houden van openbare bezinningssamenkomsten van levensbeschouwelijke aard, een en ander met uitzondering van delen van zodanige onroerende zaken die dienen als woning”.|WOZ|4.1.|Eiseres stelt dat de onroerende zaak en de kerk bij elkaar horen en dat – naar de rechtbank begrijpt – de onroerende zaak daarom dient te delen in de voor de kerk toegepaste kerkenvrijstelling.|4.2.|Volgens verweerder zijn de kerk en de onroerende zaak terecht als afzonderlijke objecten afgebakend.|4.3.|Naar de rechtbank eiseres begrijpt, stelt zij dat de kerk en de onroerende zaak een samenstel vormen in de zin van artikel 16, aanhef en onderdeel d, van de Wet WOZ en dat zij als zodanig als één onroerende zaak dienen te worden aangemerkt. De rechtbank is echter van oordeel dat de kerk en de onroerende zaak naar de omstandigheden beoordeeld, niet bij elkaar horen in de zin van artikel 16, aanhef en onderdeel d, van de Wet WOZ. Bij dit oordeel neemt de rechtbank de bij 1.3 vermelde feiten in aanmerking. Tevens neemt de rechtbank in ogenschouw dat de activiteiten die in de kerk en in de onroerende zaak plaatsvinden niet een zodanig samenhangend geheel vormen dat het gebruik van beide onroerende zaken niet los van elkaar kan worden gezien. De rechtbank is dan ook van oordeel dat verweerder de onroerende zaak terecht als een afzonderlijke onroerende zaak heeft afgebakend.|4.4.|Nu eiseres de door verweerder voor de onroerende zaak vastgestelde waarde niet heeft betwist, is, gelet op het voorgaande, eiseres’ beroep gericht tegen de WOZ-beschikking ongegrond.|OZB|5.1.|De rechtbank zal hierna beoordelen of verweerder ten aanzien van de onroerende zaak de heffing van OZB op grond van de in de Verordening opgenomen kerkenvrijstelling, zoals bij 3 is weergegeven, achterwege dient te laten.|5.2.|Eiseres stelt dat de onroerende zaak, evenals de kerk, in hoofdzaak bestemd is voor het houden van openbare erediensten en/of openbare bezinningssamenkomsten van levensbeschouwelijke aard. De kerkgenootschappen waarmee eiseres samenwerkt en waar het kerkgebouw en het verenigingsgebouw fysiek verbonden zijn, komen volgens eiseres nog steeds in aanmerking voor de kerkenvrijstelling. Eiseres begrijpt niet waarom ten aanzien van die gebouwen wel de kerkenvrijstelling kan worden toegepast en voor de onroerende zaak niet. De omstandigheid dat de onroerende zaak niet is vast gebouwd aan de kerk, brengt niet mee dat de bestemming van de onroerende zaak anders is dan die van de gebouwen van de zojuist bedoelde andere kerkgenootschappen. De kerk en het zalencomplex zijn onmisbaar voor de openbare eredienst en openbare bezinningssamenkomsten. Eiseres wijst er verder op dat verweerder tot 2014 de kerkenvrijstelling steeds heeft verleend.|5.3.|Verweerder stelt dat, gelet op het karakter van de onroerende zaak en het feit dat de kerkzaal geen onderdeel uitmaakt van de onroerende zaak, er geen reden is om de onroerende zaak onder de kerkenvrijstelling te laten vallen. Christelijke activiteiten zijn niet per definitie aan te merken als openbare eredienst.|5.4.|De Hoge Raad heeft in zijn arrest van 12 augustus 2016, 15/05590, ECLI:NL:HR:2016:1901 het volgende overwogen:|“2.1.2.	Tijdens de in het kerkgebouw gehouden eredienst op zondagmorgen wordt het gebouw gebruikt als crèche. Daarnaast wordt het gebouw onder meer gebruikt voor zondagsschool, jeugdclubs, catechisaties, bijeenkomsten voor Bijbelstudie en een mannenkring.|2.2.|De Rechtbank heeft geoordeeld dat de waarderingsuitzondering van artikel 220d,|lid 1, aanhef en letter c, Gemeentewet en artikel 2, lid 1, aanhef en letter g, Uitvoeringsregeling uitgezonderde objecten Wet waardering onroerende zaken, niet van toepassing is. Hiertoe heeft de Rechtbank overwogen dat in het algemeen geldende spraakgebruik in een christelijke context onder een openbare eredienst moet worden verstaan een kerkdienst ter gezamenlijke verering van God en dat de onder 2.1.2 genoemde activiteiten niet daaronder kunnen worden begrepen. De Rechtbank heeft voorts overwogen dat de wetgever met de uitbreiding van de waarderingsuitzondering voor kerken per 1 januari 1995 heeft beoogd onroerende zaken die in hoofdzaak zijn bestemd voor openbare bezinningssamenkomsten van levensbeschouwelijke aard onder de waarderingsuitzondering te brengen teneinde geen onderscheid te maken tussen godsdienstige en andere levensbeschouwingen, niet om christelijke activiteiten die niet zijn aan te merken als een openbare eredienst, alsnog onder de waarderingsuitzondering te brengen.|2.3.1.|Belanghebbende komt met het eerste middel tegen voormeld oordeel op met het betoog dat de in onderdeel 2.1.2 genoemde activiteiten, gelet op de uitspraken van Hof Arnhem van 14 juli 2003, nr. 01/02169, ECLI:NL:GHARN:2003:AI0192, en van 28 september 2004, nr. 03/02493, ECLI:NL:GHARN:2004:AR4814, moeten worden aangemerkt als openbare eredienst dan wel openbare bezinningssamenkomst van levensbeschouwelijke aard.|2.3.2.|Het middel faalt. Het in onderdeel 2.2 weergegeven oordeel van de Rechtbank geeft geen blijk van een onjuiste rechtsopvatting (vgl. HR 7 mei 1980, nr. 19807, ECLI:NL:HR:1980:AW9982, BNB 1980/177) en kan, als verweven met waarderingen van feitelijke aard, voor het overige in cassatie niet op juistheid worden getoetst. Het is ook niet onbegrijpelijk of onvoldoende gemotiveerd.”.|5.5.|Gelet op het bij 5.4. bedoelde arrest van de Hoge Raad, is de rechtbank van oordeel dat de bij 1.2. vermelde activiteiten, met uitzondering van de kerst- en paasvieringen, niet onder het begrip “openbare eredienst” in de zin van artikel 4, eerste lid, aanhef en onderdeel c, van de Verordening vallen. Hieraan doet niet af dat deze activiteiten een zeker bezinningskarakter hebben en ook zijn gewijd aan het Woord van God, zoals namens eiseres ter zitting is gesteld en nader is toegelicht. Nu namens eiseres ter zitting is erkend dat de kerst- en paasvieringen niet meer dan 70% behelzen van alle activiteiten die in het gebouw plaatsvinden, kan niet worden geoordeeld dat de onroerende zaak in hoofdzaak is bestemd voor de openbare eredienst. Dit brengt mee dat eiseres geen recht heeft op toepassing van de kerkenvrijstelling.|5.6.|Voor zover eiseres zich beroept op het gelijkheidsbeginsel door te stellen dat ten aanzien van gebouwen van andere kerkgenootschappen, waarin vergelijkbare activiteiten plaatsvinden als in de onroerende zaak, wel de kerkenvrijstelling wordt toegepast, verwerpt de rechtbank dit beroep. Zoals eiseres zelf stelt, zijn de gebouwen van de door eiseres bedoelde kerkgenootschappen fysiek verbonden. Het (bij)gebouw wordt dan tezamen met de kerk als één onroerende zaak aangemerkt en voor die onroerende zaak wordt dan beoordeeld of de kerkenvrijstelling kan worden toegepast. De situatie van die andere kerkgenootschappen is dus niet gelijk aan de situatie van eiseres, waarin (zie bij 4.3.) de onroerende zaak als een afzonderlijk WOZ-object is aangemerkt. Om deze reden strandt eiseres’ beroep op het gelijkheidsbeginsel.|5.7.|Voor zover eiseres zich beroept op het vertrouwensbeginsel door erop te wijzen dat verweerder tot 2014 ten aanzien van de onroerende zaak steeds de kerkenvrijstelling heeft toegepast, heeft zij dit beroep naar het oordeel van de rechtbank eveneens tevergeefs opgeworpen. Naar het oordeel van de rechtbank heeft verweerder, voor zover hij bij eiseres ten aanzien van de toepassing van de kerkenvrijstelling het in rechte te beschermen vertrouwen heeft gewekt, dit vertrouwen bij de uitspraak op het bezwaar gericht tegen de aanslag OZB voor het jaar 2013 (zie bij 1.7.) opgezegd.|5.8.|Het voorgaande leidt tot de slotsom dat het beroep gericht tegen de aanslag OZB ongegrond is.|6. 	Voor een proceskostenveroordeling bestaat geen aanleiding.|Beslissing|De rechtbank verklaart de beroepen ongegrond.|Deze uitspraak is gedaan door mr. M. van den Bosch, rechter, in aanwezigheid van R.H. Wolfslag, griffier. De beslissing is in het openbaar uitgesproken op 10 augustus 2018.|w.g. griffier|w.g.												rechter|Rechtsmiddel|Tegen deze uitspraak kan binnen zes weken na de dag van verzending daarvan hoger beroep worden ingesteld bij het gerechtshof Arnhem-Leeuwarden."
ECLI:NL:CRVB:2012:BV8847,none,Uitspraak,10-2578 ZW,Bestuursrecht|Bestuursrecht; Socialezekerheidsrecht,Centrale Raad van Beroep,2012-03-14 00:00:00,none,Hoger beroep,Utrecht,none,Raad voor de Rechtspraak,2013-04-05 00:00:00,2013-04-30 15:04:55,"Weigering ZW-uitkering. Appellant was in de twee maanden voorafgaand aan het einde van zijn verzekering niet ten minste zestien dagen verzekerd. Appellant heeft geen objectieve en verifieerbare informatie kunnen overleggen waaruit blijkt dat hij in de betreffende periode over meer dagen salaris heeft ontvangen, op grond waarvan meer verzekerde dagen zouden kunnen worden aangenomen.","10/2578 ZW|Centrale Raad van Beroep|Meervoudige kamer|U I T S P R A A K|op het hoger beroep van:|[appellant], wonende te [woonplaats] (appellant),|tegen de uitspraak van de rechtbank Breda van 31 maart 2010, 09/3686 (aangevallen uitspraak),|in het geding tussen:|appellant|en|de Raad van bestuur van het Uitvoeringsinstituut werknemersverzekeringen (Uwv).|Datum uitspraak: 14 maart 2012|I. PROCESVERLOOP|Namens appellant heeft mr. B.J. Visser, advocaat, hoger beroep ingesteld.|Het Uwv heeft een verweerschrift ingediend.|Het onderzoek ter zitting heeft plaatsgevonden op 1 februari 2012, waar appellant is verschenen, bijgestaan door mr. A.B.M. Adriaansen, advocaat, kantoorgenoot van mr. Visser. Het Uwv heeft zich laten vertegenwoordigen door mr. M.W.L. Clemens.|II. OVERWEGINGEN|1.1. De Raad gaat bij zijn beoordeling uit van de volgende feiten en omstandigheden.|1.2. Appellant was van 4 juli 2008 tot en met 24 oktober 2008 in dienst bij [onderneming 1] te Bergen op Zoom. Van 9 december 2008 tot en met 17 december 2008 was hij als uitzendkracht werkzaam via [onderneming 2]. Op 22 december 2008 heeft appellant zich ziek gemeld.|1.3. Bij besluit van 27 mei 2009 heeft het Uwv geweigerd aan appellant een uitkering in het kader van de Ziektewet (ZW) toe te kennen. Omdat appellant in de twee maanden voorafgaand aan het einde van zijn verzekering niet op ten minste zestien dagen verzekerd was, voldeed hij niet aan de voorwaarden van artikel 46 van de ZW.|1.4. Bij besluit van 3 augustus 2009 (bestreden besluit) heeft het Uwv het bezwaar van appellant tegen het besluit van 27 mei 2009 ongegrond verklaard.|2. Bij de aangevallen uitspraak heeft de rechtbank het beroep van appellant tegen het bestreden besluit ongegrond verklaard. De rechtbank heeft overwogen dat appellant in de periode van 18 oktober 2008 tot 18 december 2008 in totaal hooguit op veertien dagen verzekerd is geweest ingevolge de ZW en aldus niet voldoet aan de vereisten van artikel 46, eerste lid, aanhef en onder b, van de ZW. Naar het oordeel van de rechtbank heeft het Uwv dan ook terecht besloten appellant geen ZW-uitkering toe te kennen.|3. Appellant heeft in hoger beroep (samengevat) aangevoerd dat het einde van de verzekering op 18 december 2008 ligt, dat hij op 22 december 2008 ziek is geworden en derhalve artikel 46, eerste lid aanhef en onder b, van de ZW van toepassing is. Anders dan het Uwv en de rechtbank menen is hij in de relevante periode van twee maanden op ten minste zestien dagen verzekerd geweest, namelijk gedurende zeven dagen bij [onderneming 1] en gedurende negen dagen bij [onderneming 2], zijnde in totaal zestien dagen.|4. De Raad overweegt het volgende.|4.1. De Raad stelt vast dat partijen in hoger beroep nog slechts verdeeld worden gehouden over het aantal dagen dat appellant in de periode van 18 oktober 2008 en 18 december 2008 verzekerd was vanwege werkzaamheden bij [onderneming 1]. De Raad zal zich in zijn beoordeling dan ook tot dit geschilpunt beperken. Niet meer in geschil is de toepasselijkheid van artikel 46, eerste lid, aanhef en onder b, van de ZW. Ook zijn partijen het erover eens dat appellant in de relevante periode gedurende negen dagen verzekerd was vanwege werkzaamheden via [onderneming 2].|4.2. Artikel 46 ZW, voor zover hier van belang, luidt:|1. Degene, die:|(….)|b. in de loop van de twee maanden, voorafgaande aan het einde van zijn verzekering, op ten minste 16 dagen verzekerd is geweest, heeft, indien hij (….) binnen 8 dagen na het einde van zijn verzekering ongeschikt tot werken wordt, tegenover het Uwv, aanspraak op ziekengeld alsof hij verzekerd was gebleven. (….)|4.3. Het Uwv baseert zijn standpunt dat appellant gedurende vijf dagen verzekerd was vanwege verrichte werkzaamheden voor [onderneming 1] in de loonperiode van 6 oktober 2008 tot en met 2 november 2008 op gegevens uit de polisadministratie en ziet zijn standpunt bevestigd in de, in beroep overgelegde loonafrekening van [onderneming 1] over de periode van week 41 tot en met week 44 (6 oktober 2008 tot 2 november 2008), waarin vijf SVW dagen zijn vermeld.|4.4. Op appellant rust de bewijslast dat hij in de periode van 18 oktober 2008 tot en met 18 december 2008 op meer dan vijf dagen verzekerd is geweest vanwege werkzaamheden bij [onderneming 1]. De Raad is van oordeel dat appellant daarin niet is geslaagd. Aan de door appellant in hoger beroep overgelegde verklaringen kan de Raad niet de waarde toekennen die appellant daaraan wenst te hechten. De verklaring van [onderneming 1], gedateerd op 2 maart 2009, geeft slechts aan dat appellant van 4 juli 2008 tot en met 24 oktober 2008 in dienst is geweest bij [onderneming 1]; daaruit blijkt niet hoeveel en op welke dagen appellant verzekerd was. Bovendien betreft deze verklaring een fotokopie die doet twijfelen aan de authenticiteit van de verklaring. Appellant kon geen originele versie overleggen en kon evenmin verklaren wat de functie was van de heer [P.], die de verklaring namens [onderneming 1] heeft ondertekend, noch waarom die verklaring reeds op 2 maart 2009 is opgesteld. De verklaring van [C.], voormalige collega van appellant, dat hij samen heeft gewerkt met appellant voor [onderneming 1] van 18 oktober tot en met 24 oktober 2008 brengt de Raad evenmin tot een ander oordeel, aangezien daarmee niet wordt aangetoond dat appellant op de genoemde dagen verzekerd was. Appellant heeft geen loonstroken, bankafschriften of andere objectieve en verifieerbare informatie kunnen overleggen waaruit blijkt dat hij in de betreffende periode over meer dan vijf dagen salaris heeft ontvangen van [onderneming 1], op grond waarvan meer verzekerde dagen zouden kunnen worden aangenomen.|4.5. Gelet op het hiervoor gestelde in 4.3 en 4.4 komt de Raad tot de conclusie dat het hoger beroep niet slaagt en dat de aangevallen uitspraak dient te worden bevestigd.|5. De Raad ziet geen aanleiding voor een veroordeling in de proceskosten op grond van artikel 8:75 van de Algemene wet bestuursrecht.|III. BESLISSING|De Centrale Raad van Beroep,|Recht doende:|Bevestigt de aangevallen uitspraak.|Deze uitspraak is gedaan door C.P.J. Goorden als voorzitter en B.M. van Dun en J.J.T. van den Corput als leden, in tegenwoordigheid van Z. Karekezi als griffier. De beslissing is uitgesproken in het openbaar op 14 maart 2012.|(get.) C.P.J. Goorden.|(get.) Z. Karekezi.|GdJ"
ECLI:NL:RVS:2018:3949,none,Uitspraak,201804219/1/A2,Bestuursrecht,Raad van State,2018-12-05 00:00:00,"Eerste aanleg: ECLI:NL:RBDHA:2018:4499, Bekrachtiging/bevestiging",Hoger beroep,'s-Gravenhage,none,Raad voor de Rechtspraak,2018-12-05 00:00:00,2018-12-31 14:36:50,Bij besluit van 10 april 2017 heeft de Belastingdienst/Toeslagen de aanvraag van [appellante] om aanpassing van het bedrag aan kindgebonden budget over de jaren 2015 en 2016 afgewezen.,"201804219/1/A2.|Datum uitspraak: 5 december 2018|AFDELING|BESTUURSRECHTSPRAAK|Uitspraak op het hoger beroep van:|[appellante], wonend te [woonplaats],|tegen de uitspraak van de rechtbank Den Haag van 3 april 2018 in zaak nr. 17/7486 in het geding tussen:|[appellante]|en|de Belastingdienst/Toeslagen.|Procesverloop|Bij besluit van 10 april 2017 heeft de Belastingdienst/Toeslagen de aanvraag van [appellante] om aanpassing van het bedrag aan kindgebonden budget over de jaren 2015 en 2016 afgewezen.|Bij besluit van 25 september 2017 heeft de Belastingdienst/Toeslagen het door [appellante] daartegen gemaakte bezwaar ongegrond verklaard.|Bij uitspraak van 3 april 2018 heeft de rechtbank het door [appellante] daartegen ingestelde beroep ongegrond verklaard. Deze uitspraak is aangehecht.|Tegen deze uitspraak heeft [appellante] hoger beroep ingesteld.|De Belastingdienst/Toeslagen heeft een schriftelijke uiteenzetting gegeven.|De Afdeling heeft de zaak ter zitting behandeld op 30 oktober 2018, waar [appellante], vertegenwoordigd door [gemachtigde], en de Belastingdienst/Toeslagen, vertegenwoordigd door drs. J.G.C. van de Werken, zijn verschenen.|Overwegingen|1.    Het geschil ziet op de vraag of de Belastingdienst/Toeslagen zich terecht op het standpunt heeft gesteld dat het inkomen van de [broer] van [appellante], betrokken moet worden bij het bepalen van haar recht op kindgebonden budget over de jaren 2015 en 2016. Volgens de dienst moet haar broer als haar toeslagpartner worden aangemerkt, omdat hij op hetzelfde adres als [appellante] en haar minderjarige dochter staat ingeschreven in de Basisregistratie Personen (hierna: Brp).|Uitspraak van de rechtbank|2.    Naar het oordeel van de rechtbank heeft de Belastingdienst/Toeslagen de [broer] terecht als toeslagpartner van [appellante] aangemerkt. [appellante] heeft niet doen blijken dat haar broer op zakelijke gronden een gedeelte van de woning van haar huurt nu niet is gebleken dat hij de overeengekomen huur daadwerkelijk heeft voldaan.|Hoger beroep|3.    [appellante] kan zich niet verenigen met het oordeel van de rechtbank. Zij stelt dat haar broer niet als haar toeslagpartner heeft te gelden omdat hij op zakelijke gronden een deel van haar woning huurt. Zij wijst in dit kader op een tussen haar en haar broer gesloten huurovereenkomst en een verklaring van haar broer waaruit blijkt dat hij slechts sporadisch in de woning verbleef en dat geen sprake was van een gezamenlijke huishouding. Verder volgt volgens [appellante] uit de verklaring dat hij de huur volledig heeft voldaan.|Verder betoogt [appellante] dat de bewijslast voor het betalen van de huur ten onrechte bij haar is gelegd. Daarbij wijst zij erop dat zij als gevolg van het handelen van haar ex-partner pas eind 2016 een aanvraag heeft ingediend voor toekenning van kindgebonden budget. [appellante] zet in dit kader uiteen dat haar ex-partner zonder haar toestemming mede namens haar een formulier bij de Sociale Verzekeringsbank (hierna: SVB) heeft ingediend waarop hij heeft aangegeven dat zij niet elk apart kinderbijslag wensen te ontvangen om in aanmerking te kunnen komen voor het kindgebonden budget. Indien hij dit niet had gedaan en zij wel tijdig een aanvraag zou hebben ingediend, zou zij eerder geconfronteerd zijn met de vereisten van de Belastingdienst/Toeslagen, waardoor zij en haar broer op een andere wijze uitvoering hadden kunnen geven aan de huurovereenkomst. [appellante] betoogt dat de Belastingdienst/Toeslagen ten onrechte geen doorslaggevende betekenis aan deze omstandigheid heeft toegekend.|3.1.    Kindgebonden budget is een tegemoetkoming als bedoeld in de Algemene wet inkomensafhankelijke regelingen (hierna: Awir). Tegemoetkomingen zijn op grond van de Awir inkomensafhankelijk. Indien bij de bepaling van de draagkracht wordt uitgegaan van een partnerschap en het inkomen van de partner in de beschouwing wordt betrokken, leidt dit tot een hoger toetsingsinkomen.|3.2.    In artikel 3, eerste lid, en het tweede lid, onder e, van de Awir is bepaald wat in deze wet onder partner wordt verstaan. Dit artikel luidt: ""Partner van de belanghebbende is degene die ingevolge artikel 5a van de Algemene wet inzake rijksbelastingen als partner wordt aangemerkt. Artikel 2, zesde lid, van de Algemene wet inzake rijksbelastingen is van overeenkomstige toepassing.|Het tweede lid, aanhef en onder e, luidt: ""In aanvulling op het eerste lid wordt voor de toepassing van deze wet en de daarop berustende bepalingen onder partner mede verstaan degene die als ingezetene op hetzelfde woonadres is ingeschreven in de basisregistratie personen als de belanghebbende en:|e. die evenals de belanghebbende meerderjarig is, waarbij op dat woonadres tevens een minderjarig kind van ten minste een van beiden staat ingeschreven, behoudens ingeval de belanghebbende door middel van een schriftelijke huurovereenkomst, waaraan bij ministeriële regeling nadere voorwaarden kunnen worden gesteld, doet blijken dat een van beiden op zakelijke gronden een gedeelte van de woning huurt van de ander"".|Verder is in artikel 1.1 van de Wet basisregistratie personen, bepaald: ""In deze wet en de daarop berustende bepalingen wordt verstaan onder: [..]|o. het woonadres:|1° het adres waar betrokkene woont, waaronder begrepen het adres van een woning die zich in een voertuig of vaartuig bevindt, indien het voertuig of vaartuig een vaste stand- of ligplaats heeft, of, indien betrokkene op meer dan één adres woont, het adres waar hij naar redelijke verwachting gedurende een half jaar de meeste malen zal overnachten;|2° het adres waar, bij het ontbreken van een adres als bedoeld onder 1, betrokkene naar redelijke verwachting gedurende drie maanden ten minste twee derde van de tijd zal overnachten; [..].""|3.3.    Bij de verwerking van aanvragen om toeslagen betrekt de Belastingdienst/Toeslagen automatisch de beschikbare informatie uit de Brp. Niet in geschil is dat [appellante], haar minderjarige dochter en haar broer sinds 12 juni 2014 op hetzelfde woonadres in de Brp staan ingeschreven. De situatie van [appellante] en haar broer valt daarom binnen het bereik van het partnerschapsbegrip van artikel 3, tweede lid, aanhef en onder e, van de Awir.|3.4.    Zoals de Afdeling eerder heeft overwogen heeft de wetgever bij de vormgeving van het wettelijk partnerbegrip gekozen voor een regeling waarbij - uit oogpunt van een eenduidige uitvoering van de inkomensafhankelijke regelingen - op grond van objectiveerbare gegevens door de Belastingdienst/Toeslagen kan worden vastgesteld of een belanghebbende een partner heeft (uitspraak van 6 september 2017, ECLI:NL:RVS:2017:2397). Met de inschrijving van de [broer], met medeweten en instemming van [appellante], op haar woonadres, heeft zij zelf de situatie laten ontstaan die onder het bereik van artikel 3, tweede lid, aanhef en onder e, van de Awir valt. Met die inschrijving heeft haar broer gelet op de definitie van woonadres in artikel 1.1, aanhef en onder o, sub 1, van de Wet basisregistratie personen te kennen gegeven op dat adres te wonen. Dat hij slechts sporadisch in de woning verbleef, doet hieraan niet af. Ook de omstandigheid dat haar ex-partner zonder haar toestemming een formulier bij de SVB heeft ingediend, maakt dat niet anders. Dit zijn geen omstandigheden die de Belastingdienst/Toeslagen ertoe hadden moeten nopen - met voorbijgaan aan het dwingendrechtelijke karakter van artikel 3 van de Awir - in dit geval niet uit te gaan van een partnerschapssituatie.|3.5.    [appellante] betoogt dat haar broer op zakelijke gronden een deel van haar woning huurt. Hiermee doet zij een beroep op de uitzondering op het partnerschapsbegrip als bedoeld in artikel 3, tweede lid, aanhef en onder e, van de Awir. Daarbij is van belang dat het, gelet op de inschrijving van haar broer in de Brp op haar adres, aan [appellante] is om aan te tonen dat sprake is van huur op zakelijke gronden. Zij heeft in dat kader een schriftelijke huurovereenkomst overgelegd waarin is vermeld dat haar broer met ingang van 1 augustus 2014 een kamer onderhuurt van haar in haar woning aan de [locatie] in Den Haag. In de overeenkomst is verder vermeld dat de betaling van de kale huurprijs ter hoogte van € 125,00 elke maand op de eerste van de maand moet zijn voldaan.|3.6.    Met de rechtbank is de Afdeling van oordeel dat [appellante] met de schriftelijke huurovereenkomst niet heeft aangetoond dat haar broer op zakelijke gronden een deel van haar woning huurde, als bedoeld in artikel 3, tweede lid, aanhef en onder e, van de Awir. Ter zitting heeft de Belastingdienst/Toeslagen in dit kader toegelicht dat hij om vast te stellen of de gesloten huurovereenkomst een zakelijk karakter heeft, beoordeeld heeft of daadwerkelijk uitvoering is gegeven aan de overeenkomst. De Belastingdienst/Toeslagen heeft er in dat kader terecht op gewezen dat [appellante] niet heeft aangetoond dat de huurprijs daadwerkelijk is voldaan. Zij heeft geen kwitanties overgelegd waaruit kan worden afgeleid dat, zoals zij stelt, de huur in 2015 en 2016 contant is betaald. Bovendien blijkt uit de door haar overgelegde verklaring van haar broer dat de huur niet elke maand is voldaan, nu daarin is vermeld dat hij slechts sporadisch in Nederland was en de bedragen enkel zijn voldaan op de momenten dat hij in Nederland bij [appellante] verbleef. Voor zover [appellante] wijst op bankafschriften van haar broer blijkt daaruit weliswaar dat in 2015 en 2016 op verschillende momenten geld is opgenomen, maar de gepinde bedragen komen niet overeen met de verschuldigde huurprijs, zodat hieruit evenmin kan worden afgeleid dat de huur is voldaan. Voor zover [appellante] heeft betoogd dat de huur ook aan haar geschonken zou kunnen worden, maakt dat het voorgaande niet anders. Daarvan is immers niet gebleken.|Gelet op het voorgaande is de Afdeling van oordeel dat de Belastingdienst/Toeslagen de [broer] terecht als haar toeslagpartner bij de beoordeling van haar recht op kindgebonden budget over de jaren 2015 en 2016 heeft betrokken.|Het betoog faalt.|Conclusie|4.    Het hoger beroep is ongegrond. De aangevallen uitspraak dient te worden bevestigd.|5.    Voor een proceskostenveroordeling bestaat geen aanleiding.|Beslissing|De Afdeling bestuursrechtspraak van de Raad van State:|bevestigt de aangevallen uitspraak.|Aldus vastgesteld door mr. H.G. Lubberdink, voorzitter, en mr. J.J. van Eck en mr. R.J.J.M. Pans, leden, in tegenwoordigheid van mr. C.F. Donner-Haan, griffier.|w.g. Lubberdink    w.g. Donner-Haan|voorzitter    griffier|Uitgesproken in het openbaar op 5 december 2018|674."
ECLI:NL:GHLEE:2011:BQ3556,none,Uitspraak,24-000830-08,Strafrecht,Gerechtshof Leeuwarden,2011-05-04 00:00:00,"Eerste aanleg: ECLI:NL:RBGRO:2008:BC6525, (Gedeeltelijke) vernietiging en zelf afgedaan",Hoger beroep,none,none,Raad voor de Rechtspraak,2013-04-05 00:00:00,2015-11-12 11:39:00,"Voor het misdrijf mensenhandel bestaan voor de rechtspraak geen specifieke oriëntatiepunten ten behoeve van de bepaling van de strafmaat. Nu echter sprake is geweest van veelvuldige opgedrongen seksuele contacten die de slachtoffers voor het financieel gewin van verdachte moesten ondergaan en daarnaast ook oplichting is bewezenverklaard, dient een zwaardere gevangenisstraf opgelegd te worden dan de in eerste aanleg opgelegde gevangenisstraf voor de duur van 24 maanden.","Parketnummer: 24-000830-08|Parketnummer eerste aanleg: 18-630302-06 en 18-654495-07|Arrest van 4 mei 2011 van het gerechtshof te Leeuwarden, meervoudige strafkamer, op het hoger beroep tegen het vonnis van de rechtbank Groningen van 10 maart 2008 in de oorspronkelijk onder de parketnummers 18-630302-06 en 18-654495-07 afzonderlijk aangebrachte, maar ter terechtzitting in eerste aanleg gevoegde strafzaken, hierna te noemen respectievelijk zaak A en zaak B, tegen:|[verdachte],|geboren op [1982] te [geboorteplaats],|wonende te [woonplaats], [adres],|thans uit anderen hoofde verblijvende in [verblijfplaats],|verschenen in persoon, bijgestaan door zijn raadsman mr. H.W.M. van den Heiligenberg, advocaat te Utrecht.|Het vonnis waarvan beroep|De rechtbank Groningen heeft de verdachte bij het vonnis, in de gevoegde zaken, wegens misdrijven veroordeeld tot een straf, beslist op de vorderingen van de benadeelde partijen en schadevergoedingsmaatregelen opgelegd, zoals in dat vonnis omschreven.|Gebruik van het rechtsmiddel|De verdachte is op de voorgeschreven wijze en tijdig in hoger beroep gekomen.|Het onderzoek ter terechtzitting in hoger beroep|Dit arrest is gewezen naar aanleiding van het onderzoek op de terechtzitting in hoger beroep, alsmede het onderzoek op de terechtzitting in eerste aanleg.|Ontvankelijkheid van het hoger beroep|Voor zover het onbeperkt ingestelde hoger beroep is gericht tegen de vrijspraak van het in zaak B onder 2 en 3 ten laste gelegde, kan verdachte daarin niet worden ontvangen.|De vordering van de advocaat-generaal|De advocaat-generaal heeft gevorderd dat het hof verdachte zal veroordelen tot een gevangenisstraf voor de duur van 24 maanden met aftrek van voorarrest, dat de vorderingen van de benadeelde partijen zullen worden toegewezen en dat schadevergoedingsmaatregelen zullen worden opgelegd.|De beslissing op het hoger beroep|Het hof zal het vonnis vernietigen en opnieuw recht doen.|Tenlastelegging|Na wijziging van de tenlastelegging in eerste aanleg is aan de verdachte ten laste gelegd dat:|zaak A:|1.|hij in of omstreeks de periode van 1 december 2005 tot en met 28 februari 2006, in de gemeente [gemeente 1] en/of [gemeente 2] en/of [gemeente 3], in elk geval in Nederland, (telkens) te samen en in vereniging met een ander, althans alleen, meermalen, althans eenmaal, (telkens)|I|A|een ander, genaamd [benadeelde 1] door dwang, geweld of een andere feitelijkheid of door dreiging met geweld of een andere feitelijkheid, door misleiding danwel door misbruik van uit feitelijke omstandigheden voortvloeiend overwicht en/of door misbruik van een kwetsbare positie, die [benadeelde 1] heeft/hebben (aan)geworven, vervoerd, overgebracht, gehuisvest of opgenomen, met het oogmerk van uitbuiting (in de prostitutie) van die [benadeelde 1] (sub 1),|en/of|B|die [benadeelde 1], door dwang, geweld of een andere feitelijkheid of door dreiging met geweld of een andere feitelijkheid, door misleiding dan wel door misbruik van uit feitelijke omstandigheden voortvloeiend overwicht, door misbruik van een kwetsbare positie, heeft/hebben  gedwongen of bewogen zich beschikbaar te stellen tot het verrichten van arbeid of diensten dan wel onder voornoemde omstandigheden enige handelingen heeft/hebben ondernomen waarvan verdachte en/of verdachtes mededader(s) wist(en) of redelijkerwijs moest(en) vermoeden dat die [benadeelde 1], zich daardoor beschikbaar stelde tot het verrichten van arbeid of diensten (sub 4°),|en/of|C|opzettelijk voordeel heeft/hebben  getrokken uit de uitbuiting van die [benadeelde 1]|(sub6),|en/of|D|die [benadeelde 1], door dwang, geweld of een andere feitelijkheid of door dreiging met geweld of een andere feitelijkheid, door misleiding dan wel door misbruik van uit feitelijke omstandigheden voortvloeiend overwicht, door misbruik van een kwetsbare positie, heeft/hebben gedwongen dan wel heeft/hebben bewogen verdachte en/of verdachtes mededader(s) te bevoordelen uit de opbrengst van haar ([benadeelde 1]) seksuele handelingen met of voor een derde (sub 9)|bestaande die dwang en/of dat geweld en/of die andere feitelijkheid en/of die dreiging met geweld en/of die andere feitelijkheid en/of dat misbruik van uit feitelijke omstandigheden voortvloeiend overwicht en/of misbruik van een kwetsbare positie en/of dat voordeel trekken (onder meer) hieruit dat verdachte en/of zijn mededader(s) (telkens)|- met die [benadeelde 1] een (seksuele) relatie is aangegaan, en/of|- tegen die [benadeelde 1] heeft gezegd dat zij anders was dan andere meisjes en/of dat zij speciaal voor verdachte was, en/of dat hij, verdachte, niet zonder haar kon en/of dat hij, verdachte, die [benadeelde 1] cadeaus gaf en/of alles voor haar, [benadeelde 1], zou doen, en/of|- tegen die [benadeelde 1] heeft/hebben gezegd dat hij, verdachte, schadevergoeding moet betalen en/of dat hij, verdachte, veel geld nodig had en/of (vervolgens) tegen die [benadeelde 1] heeft/hebben gezegd dat zij, [benadeelde 1], het maximale bedrag, te weten 5000 euro, moest proberen op te nemen/te krijgen/te lenen en/of dat hij, verdachte, (vervolgens) 4400 euro, althans een groot geldbedrag, van die [benadeelde 1] heeft ontvangen/opgeëist, en/of|- tegen die [benadeelde 1] heeft/hebben gezegd dat een vriend van hem, verdachte, was doodgeschoten in verband met cocaïne en/of heroïne, althans drugs, en/of dat die vriend zijn, verdachtes, naam had genoemd en/of dat hij, verdachte, en/of zijn mededader(s) met Chinezen een deal had gesloten dat als hij, verdachte hen, die Chinezen, geld zou geven, zij hem, verdachte, met rust zouden laten en/of dat zijn, verdachtes, leven op het spel stond en/of dat hij, verdachte, anders vermoord zou worden,|- aan die [benadeelde 1] had(den) gevraagd of zij voor hem, verdachte, en/of zijn mededader(s) in de prostitutie wilde werken, en/of|- die [benadeelde 1] heeft/hebben gevraagd twee telefoonabonnementen voor verdachte af te sluiten, en/of|- tegen die [benadeelde 1] heeft/hebben gezegd dat als zij ging werken als prostituee verdachtes schuld(en) binnen 4 maanden was/waren afbetaald, en/of|- tegen die [benadeelde 1] heeft gezegd dat zij met zijn, verdachtes, broer, genaamd [medeverdachte], sex moest hebben en/of|- die [benadeelde 1] de woorden heeft/hebben toegevoegd: ""Als ik een vrouw was dan had ik het allang gedaan. Dat is toch allemaal toneelspel"" en/of ""Is het niets voor jou? Je kunt er veel geld mee verdienen"" en/of "" Je hebt het ook met [medeverdachte] gedaan, dus dan kun je het ook wel met een ander doen"", althans woorden van gelijke aard en/of strekking, en/of|- tegen die [benadeelde 1] heeft/hebben gezegd dat zij (in de prostitutie) moest worden ingewerkt door een vriend van verdachte en/of zijn mededader(s), en/of|- die [benadeelde 1] naar een of meer plaatsten heeft/hebben gebracht/doen brengen, alwaar zij als prostituee moest en/of ging werken, en/of|- die [benadeelde 1] al haar verdiensten (in de prostitutie), althans een aanzienlijk deel daarvan, heeft laten afdragen aan verdachte en/of zijn medadader(s) en/of|- gedreigd heeft/hebben dat hij, verdachte, en/of zijn mededader(s) een filmpje op internet zou(den) plaatsen waarop die [benadeelde 1] te zien is dat zij sex heeft met verdachte, en/of|- de werktijden van die [benadeelde 1] heeft/hebben bepaald en/of (werk)instructies heeft/hebben gegeven, en/of|- die [benadeelde 1] in een door verdachte en/of zijn mededader(s) gecontroleerde situatie heeft/hebben gehouden;|2.|hij in of omstreeks de periode van 1 oktober 2006 tot en met 12 maart 2007, in de gemeente [gemeente 1] en/of [gemeente 3] en/of [gemeente 4], in elk geval in Nederland, meermalen, althans eenmaal, (telkens) tezamen en in vereniging met een ander, althans alleen,|I|A|een ander, genaamd [benadeelde 2] door dwang, geweld of een andere feitelijkheid of door dreiging met geweld of een andere feitelijkheid, door misleiding dan wel door misbruik van uit feitelijke omstandigheden voortvloeiend overwicht en/of door misbruik van een kwetsbare positie, die [benadeelde 2] heeft (aan)geworven, vervoerd, overgebracht, gehuisvest of opgenomen, met het oogmerk van uitbuiting (in de prostitutie) van die [benadeelde 2] (sub 1),|en/of|B|die [benadeelde 2], door dwang, geweld of een andere feitelijkheid of door dreiging met geweld of een andere feitelijkheid, door misleiding dan wel door misbruik van uit feitelijke omstandigheden voortvloeiend overwicht, door misbruik van een kwetsbare positie, heeft/hebben  gedwongen of bewogen zich beschikbaar te stellen tot het verrichten van arbeid of diensten dan wel onder voornoemde omstandigheden enige handelingen heeft/hebben  ondernomen waarvan verdachte en/of verdachtes mededader(s) wist(en) of redelijkerwijs moest(en) vermoeden dat die [benadeelde 2], zich daardoor beschikbaar stelde tot het verrichten van arbeid of diensten (sub 4°),|en/of|C|opzettelijk voordeel heeft/hebben  getrokken uit de uitbuiting van die [benadeelde 2] (sub 6),|en/of|D|die [benadeelde 2] door dwang, geweld of een andere feitelijkheid of door dreiging met geweld of een andere feitelijkheid, door misleiding dan wel door misbruik van uit feitelijke omstandigheden voortvloeiend overwicht, door misbruik van een kwetsbare positie, heeft/hebben gedwongen dan wel heeft/hebben bewogen verdachte en/of verdachtes mededader(s) te bevoordelen uit de opbrengst van haar ([benadeelde 2]) seksuele handelingen met of voor een derde (sub 9)|bestaande die dwang en/of dat geweld en/of die andere feitelijkheid en/of die dreiging met geweld en/of die andere feitelijkheid en/of dat misbruik van uit feitelijke omstandigheden voortvloeiend overwicht en/of misbruik van een kwetsbare positie en/of dat voordeel trekken (onder meer) hieruit dat verdachte en/of zijn mededader(s) (telkens)|- met die [benadeelde 2] een (seksuele) relatie is aangegaan, en/of|- tegen die [benadeelde 2] heeft gezegd dat hij van haar hield en/of verliefd op haar was en/of dat hij, verdachte, blij was dat hij, verdachte, haar had leren kennen en/of dat hij, verdachte een cadeaus voor haar had gekocht, en/of|- tegen die [benadeelde 2] heeft/hebben gezegd dat hij, verdachte, financiële problemen had en 10.000 euro, althans een groot geldbedrag moest betalen aan zijn, verdachtes advocaat en/of als hij, verdachte, dat niet zou betalen hij, verdachte, gevangenisstraf zou krijgen, en/of|- tegen die [benadeelde 2] heeft/hebben gezegd dat zij, de [benadeelde 2], wel achter de ramen kon gaan werken omdat dat goed verdiende, en/of dat hij, verdachte, een vriend had die ook vrouwen achter de ramen had zitten, en/of|- aan die [benadeelde 2] had(den) gevraagd of zij voor hem, verdachte, en/of zijn mededader(s) in de prostitutie wilde werken, en/of|- tegen die [benadeelde 2] heeft gezegd dat hun relatie geen zin zou hebben en/of hij de relatie zou stoppen als zij, [benadeelde 2], hem niet zou helpen en/of niet voor hem als prostituee ging werken, en/of|- tegen die [benadeelde 2] heeft/hebben gezegd dat zij (in de prostitutie) moest worden ingewerkt door (een) vriend(en) van verdachte en/of zijn mededader(s), en/of|- die [benadeelde 2] naar een of meer plaatsten heeft/hebben gebracht/doen brengen, alwaar zij als prostituee moest en/of ging werken, en/of|- de werktijden van die [benadeelde 2] heeft/hebben bepaald en/of aan haar doorgegeven/doorgebeld of door laten geven/bellen en/of die [benadeelde 2] (werk)instructies heeft/hebben gegeven, en/of|- die [benadeelde 2] al haar verdiensten (in de prostitutie), althans een aanzienlijk deel daarvan, heeft/hebben  laten afdragen aan verdachte en/of zijn medadader(s) en/of|- die [benadeelde 2] in een door verdachte en/of zijn mededader(s) gecontroleerde situatie heeft/hebben gehouden;|zaak B|1.|hij in of omstreeks de periode van 1 juli 2006 tot en met 1 oktober 2006, in de gemeente [gemeente 4] en/of [gemeente 5], althans in Nederland, meermalen, althans eenmaal, (telkens) met het oogmerk om zich en/of (een) ander(en) wederrechtelijk te bevoordelen door geweld en/of bedreiging met geweld [benadeelde 3], heeft gedwongen tot de afgifte van geld en/of mobiele telefoons, in elk geval van enig goed, geheel of ten dele toebehorende aan die [benadeelde 3], in elk geval aan een ander of anderen dan aan verdachte, en/of tot het aangaan van een of meer schulden bij een of meer telefoonwinkels, en/of welk geweld en/of welke bedreiging met geweld hierin bestond(en) dat verdachte (telkens):|- tegen die [benadeelde 3] gezegd welk(e) abonnement(en) hij moest afsluiten en/of welke telefoon(s) hij moest uitkiezen, en/of|- tegen die [benadeelde 3] heeft gezegd dat hij die telefoons aan hem, verdachte, moest afdragen, en/of|- tegen die [benadeelde 3] heeft gezegd dat een tussenpersoon, genaamd [tussenpersoon], de telefoons zou uitboeken en/of administratief zou terugboeken, en/of|- tegen die [benadeelde 3] heeft gezegd dat hij, verdachte, bij die tussenpersoon, genaamd [tussenpersoon], zou informeren hoeveel hij, [benadeelde 3], voor de afkoop van de telefoonabonnementen zou moeten betalen, en/of|- tegen die [benadeelde 3] heeft gezegd dat hij, [benadeelde 3], had gelogen over de hoeveelheid geld op zijn, [benadeelde 3], rekening en/of dat die [tussenpersoon] de bank- en/of persoonsgegevens van de ouders van die [benadeelde 3] had nagetrokken, en/of|- tegen die [benadeelde 3] heeft gezegd dat er in de onderwereld niet kan worden gelogen en/of dat daarom die [tussenpersoon] aan die [benadeelde 3] een boete had opgelegd van 30.000 euro, althans een groot geldbedrag, en/of dat die [tussenpersoon] in de gevangenis zou zitten omdat hij twee jongens had gedood, en/of|- tegen die [benadeelde 3] heeft gezegd dat hij, verdachte, zou proberen dat bedrag van 30.000 euro, althans een groot geldbedrag, te verminderen en/of dat [tussenpersoon] hem, verdachte, niets zou doen omdat het zijn vriend was en/of dat [tussenpersoon] bij hem, [benadeelde 3], wel wat zou gaan doen als hij niet zou betalen en/of dat er dan een busje met een groep Joegoslaven hem en/of zijn ouders en/of zus zouden komen ophalen en/of iets aandoen, en/of|- tegen die [benadeelde 3] heeft gezegd "" Je loopt altijd wel ergens rond, Nederland is klein"" en/of "" Je gaat de lening die ik heb afgesloten terug betalen"";|althans, indien ter zake van het vorenstaande geen veroordeling mocht volgen, dat|hij in of omstreeks de periode van 1 juli 2006 tot en met 1 oktober 2006, in de gemeente [gemeente 4] en/of [gemeente 5], althans in Nederland, meermalen op verschillende tijdstippen, althans eenmaal, (telkens) met het oogmerk om zich en/of (een) ander(en) wederrechtelijk te bevoordelen door het aannemen van een valse naam en/of van een valse hoedanigheid en/of door een of meer listige kunstgrepen en/of door een samenweefsel van verdichtsels, een persoon, te weten [benadeelde 3], heeft bewogen tot de afgifte van een of meer mobiele telefoons en/of een of meer geldbedragen, in elk geval van enig goed, en/of tot het aangaan van een of meer schulden, hebbende verdachte met vorenomschreven oogmerk - zakelijk weergegeven - valselijk en/of listiglijk en/of bedrieglijk en/of in strijd met de waarheid aan die [benadeelde 3] medegedeeld,|- welk(e) telefoonabonnement(en) hij moest afsluiten en/of welke telefoon(s) hij moest uitkiezen, en/of|- dat hij die telefoons aan hem, verdachte, moest afdragen, en/of dat hij, [benadeelde 3], een telefoon mocht houden, en/of|- dat een tussenpersoon, genaamd [tussenpersoon], de telefoon(s) zou uitboeken en/of administratief zou terugboeken, en/of|- dat hij, verdachte, bij die tussenpersoon, genaamd [tussenpersoon], zou informeren hoeveel hij, [benadeelde 3], voor de afkoop van de telefoonabonnementen zou moeten betalen, en/of|- dat hij, [benadeelde 3], had gelogen over de hoeveelheid geld op zijn, [benadeelde 3], rekening en/of die [tussenpersoon] de bank- en/of persoonsgegevens van de ouders van die [benadeelde 3] had nagetrokken, en/of|- dat er in de onderwereld niet kan worden gelogen en/of dat daarom die [tussenpersoon] aan die [benadeelde 3] een boete had opgelegd van 30.000 euro, althans een groot geldbedrag, en/of dat die [tussenpersoon] in de gevangenis zou zitten omdat hij twee jongens had gedood, en/of|- dat hij, verdachte, zou proberen dat bedrag van 30.000 euro, althans een groot geldbedrag, te verminderen en/of dat [tussenpersoon] hem, verdachte, niets zou doen omdat het zijn vriend was en/of dat [tussenpersoon] bij hem, [benadeelde 3], wel wat zou gaan doen als hij niet zou betalen en/of dat er dan een busje met een groep Joegoslaven hem en/of zijn ouders en/of zus zouden komen ophalen en/of iets aandoen, en/of|- de volgende woorden "" Je loopt altijd wel ergens rond, Nederland is klein"" en/of "" Je gaat de lening die ik heb afgesloten terug betalen"";|waardoor die [benadeelde 3] (telkens) werd bewogen tot afgifte van een of meer mobiele telefoons en/of een of meer geldbedragen en/of tot het aangaan van een of meer schulden (namelijk door het afsluiten van een of meer contracten/abonnementen bij een of meer telefoonwinkels).|Vrijspraak|Het hof acht niet bewezen dat sprake is geweest van afpersing zoals in zaak B onder 1 primair aan verdachte is ten laste gelegd. Verdachte wordt daarvan vrijgesproken.|Bewezenverklaring|Het hof acht bewezen dat:|zaak A:|1.|hij in de periode van 1 december 2005 tot en met 28 februari 2006, in de gemeente [gemeente 1] en [gemeente 2] en [gemeente 3], telkens tezamen en in vereniging met een ander,|I|A|een ander, genaamd [benadeelde 1] door een feitelijkheid of door dreiging met een feitelijkheid en door misleiding, die [benadeelde 1] heeft (aan)geworven, vervoerd en gehuisvest, met het oogmerk van uitbuiting (in de prostitutie) van die [benadeelde 1],|en|B|die [benadeelde 1], door een feitelijkheid of door dreiging met een feitelijkheid en door misleiding, heeft bewogen zich beschikbaar te stellen tot het verrichten van arbeid of diensten,|en|C|opzettelijk voordeel heeft getrokken uit de uitbuiting van die [benadeelde 1]|en|D|die [benadeelde 1], door een andere feitelijkheid of door dreiging met een feitelijkheid en door misleiding  heeft bewogen verdachte te bevoordelen uit de opbrengst van haar ([benadeelde 1]) seksuele handelingen met of voor een derde|bestaande die feitelijkheid en/of die dreiging met een feitelijkheid en die misleiding en dat voordeel trekken hieruit dat verdachte en/of zijn mededader|- met die [benadeelde 1] een relatie is aangegaan, en|- tegen die [benadeelde 1] heeft gezegd dat zij anders was dan andere meisjes en dat hij, verdachte, niet zonder haar kon en dat hij, verdachte, die [benadeelde 1] cadeaus gaf en|- tegen die [benadeelde 1] heeft gezegd dat hij, verdachte, schadevergoeding moet betalen en dat hij, verdachte, veel geld nodig had en vervolgens tegen die [benadeelde 1] heeft gezegd dat zij, [benadeelde 1], het maximale bedrag, te weten 5000 euro, moest proberen te krijgen en dat hij, verdachte, vervolgens 4400 euro, van die [benadeelde 1] heeft ontvangen, en|- tegen die [benadeelde 1] heeft gezegd dat een vriend van hem, verdachte, was doodgeschoten in verband met cocaïne en heroïne, en dat die vriend zijn, verdachtes, naam had genoemd en dat hij, verdachte, met Chinezen een deal had gesloten dat als hij, verdachte hen, die Chinezen, geld zou geven, zij hem, verdachte, met rust zouden laten en dat zijn, verdachtes, leven op het spel stond en dat hij verdachte anders vermoord zou worden,|- aan die [benadeelde 1] had gevraagd of zij voor hem, verdachte, in de prostitutie wilde werken, en|- die [benadeelde 1] heeft gevraagd twee telefoonabonnementen voor verdachte af te sluiten, en|- tegen die [benadeelde 1] heeft gezegd dat als zij ging werken als prostituee verdachtes schuld binnen 4 maanden was afbetaald, en|- tegen die [benadeelde 1] heeft gezegd dat zij met zijn, verdachtes, broer, genaamd [medeverdachte], seks moest hebben en|- die [benadeelde 1] de woorden heeft toegevoegd: ""Als ik een vrouw was dan had ik het allang gedaan. Dat is toch allemaal toneelspel"" en ""Is het niets voor jou? Je kunt er veel geld mee verdienen"" en "" Je hebt het ook met [medeverdachte] gedaan, dus dan kun je het ook wel met een ander doen"", en|- tegen die [benadeelde 1] heeft gezegd dat zij (in de prostitutie) moest worden ingewerkt door een vriend van verdachte, en|- die [benadeelde 1] naar plaatsten heeft gebracht/doen brengen, alwaar zij als prostituee moest en ging werken, en|- die [benadeelde 1] al haar verdiensten (in de prostitutie), heeft laten afdragen aan verdachte en|- gedreigd heeft dat hij, verdachte, een filmpje op internet zou plaatsen waarop die [benadeelde 1] te zien is dat zij seks heeft met verdachte;|2.|hij in de periode van 1 oktober 2006 tot en met 12 maart 2007, in de gemeente [gemeente 1] en [gemeente 3] en [gemeente 4], meermalen,|I|A|een ander, genaamd [benadeelde 2] door een feitelijkheid of door dreiging met een feitelijkheid en door misleiding die [benadeelde 2] heeft (aan)geworven, vervoerd en gehuisvest met het oogmerk van uitbuiting (in de prostitutie) van die [benadeelde 2],|en|B|die [benadeelde 2], door een feitelijkheid of door dreiging met een andere feitelijkheid en door misleiding, heeft bewogen zich beschikbaar te stellen tot het verrichten van arbeid of diensten,|en|C|opzettelijk voordeel heeft getrokken uit de uitbuiting van die [benadeelde 2],|en|D|die [benadeelde 2] door een feitelijkheid of door dreiging met een andere feitelijkheid en door misleiding heeft bewogen verdachte te bevoordelen uit de opbrengst van haar ([benadeelde 2]) seksuele handelingen met of voor een derde|bestaande die feitelijkheid of die dreiging met een feitelijkheid en die misleiding hieruit dat verdachte|- met die [benadeelde 2] een (seksuele) relatie is aangegaan, en|- tegen die [benadeelde 2] heeft gezegd dat hij van haar hield en dat hij, verdachte, blij was dat hij, verdachte, haar had leren kennen en dat hij, verdachte een cadeaus voor haar had gekocht, en|- tegen die [benadeelde 2] heeft gezegd dat hij, verdachte, financiële problemen had en 10.000 euro moest betalen aan zijn, verdachtes advocaat en als hij, verdachte, dat niet zou betalen hij, verdachte, gevangenisstraf zou krijgen, en|- tegen die [benadeelde 2] heeft gezegd dat zij, de [benadeelde 2], wel achter de ramen kon gaan werken omdat dat goed verdiende, en dat hij, verdachte, een vriend had die ook vrouwen achter de ramen had zitten, en|- aan die [benadeelde 2] had gevraagd of zij voor hem, verdachte, in de prostitutie wilde werken, en|- tegen die [benadeelde 2] heeft gezegd dat hun relatie geen zin zou hebben en hij de relatie zou stoppen als zij, [benadeelde 2], hem niet zou helpen en niet voor hem als prostituee ging werken, en|- tegen die [benadeelde 2] heeft gezegd dat zij (in de prostitutie) moest worden ingewerkt door een vriend van verdachte, en|- die [benadeelde 2] naar plaatsten heeft gebracht, alwaar zij als prostituee moest en ging werken, en|- die [benadeelde 2] al haar verdiensten (in de prostitutie) heeft laten afdragen aan verdachte;|zaak B|1.|hij in de periode van 1 juli 2006 tot en met 1 oktober 2006, in de gemeente [gemeente 4] en [gemeente 5], meermalen op verschillende tijdstippen, met het oogmerk om zich wederrechtelijk te bevoordelen door een samenweefsel van verdichtsels, een persoon, te weten [benadeelde 3], heeft bewogen tot de afgifte van mobiele telefoons en  geldbedragen, en tot het aangaan van  schulden, hebbende verdachte met vorenomschreven oogmerk - zakelijk weergegeven - valselijk en listiglijk en bedrieglijk en in strijd met de waarheid aan die [benadeelde 3] medegedeeld,|- welke telefoonabonnementen hij moest afsluiten en welke telefoons hij moest uitkiezen, en|- dat hij die telefoons aan hem, verdachte, moest afdragen, en/of dat hij, [benadeelde 3], een telefoon mocht houden, en|- dat een tussenpersoon, genaamd [tussenpersoon], de telefoons zou uitboeken en administratief zou terugboeken, en|- dat hij, verdachte, bij die tussenpersoon, genaamd [tussenpersoon], zou informeren hoeveel hij, [benadeelde 3], voor de afkoop van de telefoonabonnementen zou moeten betalen, en|- dat hij, [benadeelde 3], had gelogen over de hoeveelheid geld op zijn, [benadeelde 3], rekening en die [tussenpersoon] de bank- en/of persoonsgegevens van de ouders van die [benadeelde 3] had nagetrokken, en|-dat er in de onderwereld niet kan worden gelogen en dat daarom die [tussenpersoon] aan die [benadeelde 3] een boete had opgelegd van 30.000 euro en dat die [tussenpersoon] in de gevangenis zou zitten omdat hij twee jongens had gedood, en|- dat hij, verdachte, zou proberen dat bedrag van 30.000 euro te verminderen en dat [tussenpersoon] hem, verdachte, niets zou doen omdat het zijn vriend was en dat [tussenpersoon] bij hem, [benadeelde 3], wel wat zou gaan doen als hij niet zou betalen en dat er dan een busje met een groep Joegoslaven hem en zijn ouders en zus zouden komen ophalen en iets aandoen, en|-de volgende woorden "" Je loopt altijd wel ergens rond, Nederland is klein"" en "" Je gaat de lening die ik heb afgesloten terug betalen"",|waardoor die [benadeelde 3] telkens werd bewogen tot afgifte van mobiele telefoons en  geldbedragen en tot het aangaan van schulden (namelijk door het afsluiten van een of meer contracten/abonnementen bij een of meer telefoonwinkels).|Het hof acht niet bewezen hetgeen aan verdachte als voormeld in zaak A onder 1 en 2 en in zaak B onder 1 subsidiair meer of anders is ten laste gelegd dan hierboven als bewezen is aangenomen.|Kwalificatie|Het bewezen verklaarde levert op de misdrijven:|zaak A feit 1: medeplegen van mensenhandel, meermalen gepleegd;|feit 2: mensenhandel, meermalen gepleegd;|zaak B feit 1 subsidiair: oplichting, meermalen gepleegd.|Strafbaarheid|Verdachte is strafbaar. Strafuitsluitingsgronden zijn niet aanwezig.|Strafmotivering|Het hof heeft de op te leggen straf bepaald op grond van de aard en ernst van de feiten, de omstandigheden waaronder de feiten zijn begaan en de persoon van verdachte. Daarbij heeft het hof in het bijzonder het navolgende in aanmerking genomen.|Verdachte heeft onder andere door misleiding twee jonge vrouwen er toe gebracht voor hem in de prostitutie te gaan werken. Al het door hen verdiende geld is ingenomen door verdachte. Door aldus te handelen heeft verdachte op mensonterende wijze misbruik gemaakt van zijn slachtoffers die seksuele handelingen met derden dienden te ondergaan voor het financiële gewin van verdachte.|Daarnaast heeft verdachte zich schuldig gemaakt aan oplichting.|Het hof is van oordeel dat de in eerste aanleg opgelegde straf en de door de advocaat-generaal in hoger beroep gevorderde straf geen recht doen aan de ernst van deze feiten.|Voor het misdrijf mensenhandel bestaan voor de rechtspraak geen specifieke oriëntatiepunten ten behoeve van de bepaling van de strafmaat. Nu echter sprake is geweest van veelvuldige opgedrongen seksuele contacten die de slachtoffers voor het financieel gewin van verdachte moesten ondergaan en daarnaast ook oplichting is bewezenverklaard, dient een zwaardere gevangenisstraf opgelegd te worden dan de in eerste aanleg opgelegde gevangenisstraf voor de duur van 24 maanden.|Mede in aanmerking genomen de na het vonnis van de rechtbank gewijzigde regeling omtrent de voorwaardelijke invrijheidsstelling, is in beginsel een gevangenisstraf van 36 maanden passend. Nu in hoger beroep echter sprake is van een overschrijding van de redelijke termijn, zal een korting worden toegepast van 10 % op de op te leggen straf.|Het hof zal verdachte daarom veroordelen tot een onvoorwaardelijke gevangenisstraf voor de duur van 32 maanden.|Benadeelde partijen|[benadeelde 1]|De benadeelde partij [benadeelde 1] heeft zich in het geding in eerste aanleg gevoegd en haar vordering tot schadevergoeding is deels (tot een bedrag van € 15.240,-) toegewezen. De voeging ter zake van het toegewezen deel van de vordering duurt in hoger beroep voort.|Verdachte heeft de vordering niet inhoudelijk en gemotiveerd betwist. De vordering is toewijsbaar, zulks hoofdelijk, in die zin dat de verdachte jegens de benadeelde partij niet tot vergoeding van dit bedrag is gehouden, voor zover zijn mededader het bedrag reeds heeft voldaan. Verdachte wordt tevens veroordeeld in de kosten van het geding door de benadeelde partij gemaakt en de schadevergoedingsmaatregel wordt opgelegd.|[benadeelde 2]|De benadeelde partij [benadeelde 2] heeft zich in het geding in eerste aanleg gevoegd en haar vordering tot schadevergoeding is deels (tot een bedrag van € 7.750,-) toegewezen. De voeging ter zake van het toegewezen deel van de vordering duurt in hoger beroep voort.|Verdachte heeft de vordering niet inhoudelijk en gemotiveerd betwist. De vordering is toewijsbaar. Verdachte wordt tevens veroordeeld in de kosten van het geding door de benadeelde partij gemaakt en de schadevergoedingsmaatregel wordt opgelegd.|[benadeelde 3]|De benadeelde partij [benadeelde 3] heeft zich in het geding in eerste aanleg gevoegd en zijn vordering tot schadevergoeding is deels (tot een bedrag van € 3.873,19) toegewezen. De voeging ter zake van het toegewezen deel van de vordering duurt in hoger beroep voort.|Verdachte heeft de vordering niet inhoudelijk en gemotiveerd betwist. De vordering is toewijsbaar. Verdachte wordt tevens veroordeeld in de kosten van het geding door de benadeelde partij gemaakt en de schadevergoedingsmaatregel wordt opgelegd.|Toepassing van wetsartikelen|Het hof heeft gelet op de artikelen 36f, 47, 57, 326 en 273f van het Wetboek van Strafrecht, zoals deze artikelen golden ten tijde van de bewezen verklaarde feiten.|De uitspraak|HET HOF,|RECHT DOENDE OP HET HOGER BEROEP:|verklaart de verdachte niet ontvankelijk in zijn hoger beroep, voor zover dit is gericht tegen de vrijspraak ter zake van in zaak B onder 2 en 3 ten laste gelegde;|vernietigt het vonnis, waarvan beroep, en opnieuw recht doende:|verklaart het verdachte in zaak B onder 1 primair ten laste gelegde niet bewezen en spreekt hem daarvan vrij;|verklaart het verdachte in zaak A onder 1 en 2 en in zaak B onder 1 subsidiair ten laste gelegde bewezen, kwalificeert dit als hiervoor vermeld en verklaart deze feiten en verdachte strafbaar;|verklaart niet bewezen hetgeen aan verdachte als hiervoor vermeld in zaak A onder 1 en 2 en in zaak B onder 1 subsidiair meer of anders is ten laste gelegd dan hierboven als bewezen is aangenomen en spreekt verdachte daarvan vrij;|veroordeelt verdachte [verdachte] tot gevangenisstraf voor de duur van tweeëndertig maanden;|beveelt dat de tijd door de veroordeelde vóór de tenuitvoerlegging van deze uitspraak in verzekering en in voorlopige hechtenis doorgebracht, bij de uitvoering van de opgelegde gevangenisstraf geheel in mindering wordt gebracht;|wijst toe de vordering van de benadeelde partij, [benadeelde 1], wonende te [woonplaats] (zaak A, feit 1), tot een bedrag van vijftienduizend tweehonderdveertig euro, met dien verstande, dat indien de mededader van veroordeelde dit bedrag of een gedeelte daarvan heeft betaald, de veroordeelde in zoverre is of zal zijn bevrijd;|veroordeelt verdachte in de kosten van het geding door de benadeelde partij gemaakt - tot aan deze uitspraak begroot op nihil - en in de kosten ten behoeve van de tenuitvoerlegging nog te maken;|legt aan verdachte tevens de verplichting op tot betaling aan de Staat van vijftienduizend tweehonderdveertig euro ten behoeve van het slachtoffer [benadeelde 1], [woonplaats];|beveelt dat vervangende hechtenis voor de duur van honderdelf dagen zal worden toegepast, indien noch volledige betaling noch volledig verhaal van het verschuldigde bedrag volgt, met dien verstande, dat indien de mededader van veroordeelde dit bedrag of een gedeelte daarvan heeft betaald, de veroordeelde in zoverre is of zal zijn bevrijd;|bepaalt dat indien veroordeelde heeft voldaan aan de verplichting tot betaling aan de Staat van bovenvermeld bedrag, de verplichting om te voldoen aan de vordering van de benadeelde partij komt te vervallen, alsmede dat, indien veroordeelde aan de vordering van de benadeelde partij heeft voldaan, de verplichting tot betaling aan de Staat komt te vervallen;|wijst toe de vordering van de benadeelde partij, [benadeelde 2], wonende te [woonplaats] (zaak A feit 2), tot een bedrag van zevenduizend zevenhonderdvijftig euro;|veroordeelt verdachte in de kosten van het geding door de benadeelde partij gemaakt - tot aan deze uitspraak begroot op nihil - en in de kosten ten behoeve van de tenuitvoerlegging nog te maken;|legt aan verdachte tevens de verplichting op tot betaling aan de Staat van zevenduizend zevenhonderdvijftig euro ten behoeve van het slachtoffer [benadeelde 2], wonende te [woonplaats];|beveelt dat vervangende hechtenis voor de duur van drieënzeventig dagen zal worden toegepast, indien noch volledige betaling noch volledig verhaal van het verschuldigde bedrag volgt;|bepaalt dat indien veroordeelde heeft voldaan aan de verplichting tot betaling aan de Staat van bovenvermeld bedrag, de verplichting om te voldoen aan de vordering van de benadeelde partij komt te vervallen, alsmede dat, indien veroordeelde aan de vordering van de benadeelde partij heeft voldaan, de verplichting tot betaling aan de Staat komt te vervallen;|wijst toe de vordering van de benadeelde partij, [benadeelde 3], wonende te [woonplaats] (zaak B, feit 1 subsidiair), tot een bedrag van drieduizend achthonderddrieënzeventig euro en negentien cent;|veroordeelt verdachte in de kosten van het geding door de benadeelde partij gemaakt - tot aan deze uitspraak begroot op nihil - en in de kosten ten behoeve van de tenuitvoerlegging nog te maken;|legt aan verdachte tevens de verplichting op tot betaling aan de Staat van drieduizend achthonderddrieënzeventig euro en negentien cent ten behoeve van het slachtoffer [benadeelde 3], wonende te [woonplaats];|beveelt dat vervangende hechtenis voor de duur van achtenveertig dagen zal worden toegepast, indien noch volledige betaling noch volledig verhaal van het verschuldigde bedrag volgt;|bepaalt dat indien veroordeelde heeft voldaan aan de verplichting tot betaling aan de Staat van bovenvermeld bedrag, de verplichting om te voldoen aan de vordering van de benadeelde partij komt te vervallen, alsmede dat, indien veroordeelde aan de vordering van de benadeelde partij heeft voldaan, de verplichting tot betaling aan de Staat komt te vervallen.|Dit arrest is aldus gewezen door mr. P. Greve, voorzitter, mr. L.T. Wemes en mr. G. Dam, in tegenwoordigheid van mr. E.M. Mulder als griffier, zijnde mr. Greve buiten staat dit arrest mede te ondertekenen.|-"
ECLI:NL:RBAMS:2020:5319,none,Uitspraak,13/751613-20,Strafrecht,Rechtbank Amsterdam,2020-10-27 00:00:00,none,Op tegenspraak|Tussenuitspraak,Amsterdam,none,Raad voor de Rechtspraak,2020-11-03 00:00:00,2020-11-04 11:55:51,"Overlevering. EAB Italië. Aanvullende informatie verzocht m.b.t. de garantie zoals bedoeld in art. 12, sub d OLW en m.b.t. eerder verstrekte algemene garanties omtrent de detentieomstandigheden.","RECHTBANK AMSTERDAM|INTERNATIONALE RECHTSHULPKAMER|Parketnummer: 13/751613-20|RK nummer: 20/3808|Datum uitspraak: 27 oktober 2020|TUSSEN-UITSPRAAK|op de vordering ex artikel 23 Overleveringswet (OLW), ingediend door de officier van justitie bij deze rechtbank. Deze vordering dateert van 12 augustus 2020 en betreft onder meer het in behandeling nemen van een Europees aanhoudingsbevel (EAB).|Dit EAB is uitgevaardigd op 29 november 2019 door|the Office of the Prosecutor General of the Republic attached to the Court of Appeal of Milan|(Italië) en strekt tot de aanhouding en overlevering van:|[opgeëiste persoon] ,|geboren te Albanië op [geboortedag 1] 1978,|alias:|[alias opgeëiste persoon]|, geboren te [geboorteplaats] (Albanië) op [geboortedag 2] 1979|zonder vaste woon- of verblijfplaats in Nederland,|gedetineerd in de penitentiaire inrichting [detentieplaats]|hierna te noemen de opgeëiste persoon.|1|Procesgang|De vordering is behandeld op de openbare zitting van 13 oktober 2020. Het onderzoek heeft plaatsgevonden in tegenwoordigheid van de officier van justitie mr. M. Diependaal en de raadsman van de opgeëiste persoon, mr. E. Stam, waarnemend voor mr. R.I. Takens, beiden advocaat te Amsterdam. Nadat het niet is gelukt om de opgeëiste persoon via een videoverbinding te horen, heeft de raadsman telefonisch contact gehad met de opgeëiste persoon waarbij de opgeëiste persoon heeft aangegeven afstand te doen van zijn recht om op de zitting te worden gehoord. De raadsman is gemachtigd om namens de opgeëiste persoon het woord te voeren.|De rechtbank heeft de termijn waarbinnen zij op grond van artikel 22, eerste lid, OLW uitspraak moet doen met dertig dagen verlengd omdat zij die verlenging nodig heeft om over de verzochte overlevering te beslissen.|2|Identiteit van de opgeëiste persoon|De rechtbank heeft de identiteit van de opgeëiste persoon onderzocht en heeft vastgesteld dat de bovenvermelde personalia juist zijn en dat de opgeëiste persoon de Albanese nationaliteit heeft.|3|Grondslag en inhoud van het EAB|In het EAB wordt melding gemaakt van een|Judgment n. 445/2019 – Reg. Gen. – R.G.N.R. n.7086/2014, issued on 21.1.2019 by the Court of Appeal of Milan, first division, overturning judgment 2680/2016 of 8.7.2016 of the Ordinary Court of MONZA, final on 7.4.2019|.|De overlevering wordt verzocht ten behoeve van de tenuitvoerlegging van een vrijheidsstraf voor de duur van vijf jaren en zeven maanden, door de opgeëiste persoon te ondergaan op het grondgebied van de uitvaardigende lidstaat. De vrijheidsstraf is aan de opgeëiste persoon opgelegd bij het hiervoor genoemde arrest van 21 januari 2019.|Dit arrest betreft de feiten zoals die zijn omschreven in onderdeel e) van het EAB.|4|Weigeringsgrond als bedoeld in artikel 12 OLW|De rechtbank stelt vast dat het EAB strekt tot de tenuitvoerlegging van een vonnis terwijl de verdachte niet in persoon is verschenen bij de behandeling ter terechtzitting die tot het vonnis heeft geleid, en dat - kort gezegd - is gewezen zonder dat zich één van de in artikel 12, sub a tot en met c, OLW genoemde omstandigheden heeft voorgedaan.|Op grond van artikel 12, sub d, OLW mag de rechtbank in dit geval de overlevering alleen toestaan indien de uitvaardigende justitiële autoriteit heeft vermeld dat|i) het betreffende vonnis na overlevering onverwijld aan de opgeëiste persoon zal worden betekend en hij uitdrukkelijk zal worden geïnformeerd over zijn recht op een verzetprocedure of een procedure in hoger beroep, waarbij hij het recht heeft aanwezig te zijn, waarop de zaak opnieuw ten gronde wordt behandeld en nieuw bewijsmateriaal wordt toegelaten, die kan leiden tot herziening van het oorspronkelijke vonnis en|ii) de opgeëiste persoon wordt geïnformeerd over de termijn waarbinnen hij verzet of hoger beroep dient aan te tekenen, als vermeld in het desbetreffende Europees aanhoudingsbevel.|In het EAB staat in onderdeel d) het volgende vermeld:|the person will be personally served with this decision without delay after the surrender;|when served with the decision, the person will be expressly informed of the right to a retrial or appeal, in which he has the right to participate and which allows the merits of the case, including fresh evidence, to be re-examined, and which may lead to the original decision being reversed; and|the person will be informed of the timeframe within which he has to request a retrial or appeal, which will be 30 days.|De uitvaardigende justitiële autoriteit heeft bij e-mails van 12 oktober 2020 de volgende aanvullende informatie verstrekt op vragen van het Internationaal Rechtshulpcentrum (IRC):|a)	Het gaat om een beslissing in tweede aanleg, het vonnis van het Gerechtshof Milaan nr. 445/2019 d.d. 21-01-2019 dat op 07-04-2019 onherroepelijk is geworden;|b)	Uit de stukken van ons ressortsparket blijkt dat [opgeëiste persoon] voortvluchtig was zowel tijdens het proces in eerste aanleg als tijdens het proces in tweede aanleg. In het dossier van de tenuitvoerlegging van de gevangenisstraf bevinden zich geen stukken m.b.t de betekeningen van de datum en de plaats van de zitting omdat die deel uitmaken van het dossier van het Gerechtshof, een ander justitieel orgaan;|c)	[opgeëiste persoon] werd vertegenwoordigd door een toegevoegd advocaat Mr. Renata D’Amico, ingeschreven bij de balie van Monza, en derhalve was er geen machtiging om hem te vertegenwoordigen;|d)	In het uitvoeringsdossier bevinden zich geen stukken aangaande de ontvangst in persoon van het vonnis, aangezien het stukken betreft die zich eventueel in het dossier van het Gerechtshof bevinden, een ander justitieel orgaan;|e)	[opgeëiste persoon] zou om een nieuw proces kunnen vragen. Daarin is voorzien bij art. 175 Sv.|en:|Uit de stukken in mijn bezit blijkt dat het Bureau RC bij de Rechtbank Monza voor de strafbare feiten in zake waarvan een veroordelend vonnis is uitgesproken en een EAB is uitgevaardigd, op 15-7-2014 een bevel tot voorlopige hechtenis heeft uitgevaardigd dat niet ten uitvoer is gelegd omdat [opgeëiste persoon] onvindbaar was; de betreffende persoon heeft verschillende aliassen, waaronder [alias 2] , [alias 3] , geboren op|[geboortedag 2] 1979, [alias opgeëiste persoon] , geboren op [geboortedag 2] 1979, [alias 4] , geboren op [geboortedag 2] 1979.|In het uitvoeringsdossier bevinden zich geen verdere stukken; als die er zijn, dan bevinden ze zich in het dossier van het Arrondissementsparket Monza dat destijds het onderzoek heeft verricht. Ik kan het verzoek natuurlijk doorzenden aan laatstgenoemd parket, maar waarschijnlijk zou u dan niet uiterlijk morgen antwoord daarop krijgen.  Ik wijs erop dat het Ressortsparket een onderzoeksinstantie in tweede aanleg is, en anders dan het Arrondissementsparket geen opsporingsonderzoek verricht, en derhalve niet in het bezit is van gedetailleerde informatie t.a.v. het onderzoek, betekeningen en identificatie van de persoon in kwestie.|Ik wijs hoe dan ook op wat in de vorige e-mail is aangegeven, en benadruk dat als voldaan is aan de voorwaarden als gesteld in art. 175 Sv de veroordeelde een bezwaarschrift kan indienen bij het Gerechtshof Milaan dat op grond van de stukken zal beslissen.|Standpunt van de raadsman|De raadsman heeft betoogd dat de verstrekte informatie geen garantie oplevert zoals bedoeld in artikel 12, sub d, OLW. Een belangrijk verschil met een eerdere zaak waarin de rechtbank hierover heeft beslist (19 februari 2019, ECLI:NL:RBAMS:2019:1163) is dat in die zaak de Italiaanse autoriteit had meegedeeld dat werd verwacht dat het gerecht positief zal beslissen over het verzet, mede omdat de Italiaanse rechter dat in vergelijkbare gevallen eerder heeft gedaan. De overlevering dient te worden geweigerd. Subsidiair dient nadere informatie te worden verstrekt omtrent de verzetgarantie.|Standpunt van de officier van justitie|De officier van justitie heeft zich op het standpunt gesteld dat duidelijk is geworden dat de opgeëiste persoon onvindbaar was en dat geen sprake is geweest van een gemachtigd advocaat. Daarmee is voldoende gebleken dat is voldaan aan de vereisten van|artikel 175, lid 2 van het Italiaanse Wetboek van Strafvordering.|Subsidiair heeft de officier van justitie verzocht om aanhouding van de behandeling van de zaak, zodat over dit onderwerp nadere vragen kunnen worden beantwoord.|Oordeel van de rechtbank|Onder verwijzing naar de hiervoor genoemde uitspraak van 19 februari 2019, overweegt de rechtbank dat ook in deze zaak voor de toetsing van de garantie zoals bedoeld in artikel 12, sub d, OLW gekeken moet worden naar het in 2005 gewijzigde artikel 175 van het Italiaanse Wetboek van Strafvordering. Met de wijziging van deze bepaling ligt de bewijslast voor de wetenschap van het bij verstek gevoerde proces niet langer bij de opgeëiste persoon, maar is het de rechter die na het instellen van het verzet onderzoekt of de opgeëiste persoon “daadwerkelijk kennis heeft gehad van de procedure of van de beslissing en hij vrijwillig heeft afgezien van het recht om te verschijnen of een rechtsmiddel aan te wenden”.|In de hiervoor genoemde uitspraak was door de Italiaanse officier van justitie onder andere het volgende meegedeeld:|Aangezien alle betekeningen hebben plaatsgevonden bij de toegewezen raadsman, met wie hij, zo mag men gevoeglijk aannemen, nooit een werkelijke, beroepsmatige band heeft opgebouwd, en aangezien uit de processtukken niet is gebleken dat de veroordeelde kennis heeft gehad van de procedure die is beslecht met het vonnis in eerste aanleg, is dit parket van oordeel dat in het onderhavige geval is voldaan aan de voorwaarden, zodat het Gerechtshof in positieve zin zal beslissen zodra het verzoek zal zijn gedaan om een nieuwe termijn om de beslissing aan te vechten en dat|[de opgeëiste persoon]|dus het vonnis (…) zal kunnen aanvechten.|De aanvullende informatie van 12 oktober 2020 in onderhavige zaak wijkt op een belangrijk onderdeel af van de hiervoor opgenomen informatie omdat géén duidelijkheid kan worden verschaft over de betekeningen van oproepingen, noch over de eventuele ontvangst in persoon van het vonnis, gelet op de volgende passages:|In het dossier van de tenuitvoerlegging van de gevangenisstraf bevinden zich geen stukken m.b.t de betekeningen van de datum en de plaats van de zitting omdat die deel uitmaken van het dossier van het Gerechtshof (…)|In het uitvoeringsdossier bevinden zich geen stukken aangaande de ontvangst in persoon van het vonnis, aangezien het stukken betreft die zich eventueel in het dossier van het Gerechtshof bevinden (…).|In onderhavige zaak is – de rechtbank veronderstelt om deze redenen – niet de verwachting uitgesproken dat|“het Gerechtshof in positieve zin zal beslissen zodra het verzoek zal zijn gedaan om een nieuwe termijn om de beslissing aan te vechten”.|De rechtbank acht zich hierover onvoldoende voorgelicht en zal daarom het onderzoek heropenen en schorsen, teneinde de uitvaardigende justitiële autoriteit de volgende vragen voor te leggen:|-|Heeft de opgeëiste persoon daadwerkelijk kennis gehad van de procedure of van de beslissing in hoger beroep bij het Gerechtshof Milaan en heeft hij vrijwillig afgezien van het recht om te verschijnen of een rechtsmiddel aan te wenden?|-|Zal hij na overlevering daadwerkelijk toegelaten worden tot het instellen van verzet en zal hij het recht hebben daaraan deel te nemen en bestaat dan het recht op een procedure, waarop hij het recht heeft aanwezig te zijn, waarop de zaak opnieuw ten gronde wordt behandeld en nieuw bewijsmateriaal wordt toegelaten, en die kan leiden tot herziening van de oorspronkelijke beslissing? De rechtbank wijst er hierbij op dat zowel in het EAB als in de aanvullende informatie is meegedeeld dat de beslissing van het Gerechtshof Milaan van 21 januari 2019 – de grondslag van onderhavig EAB – op 7 april 2019 onherroepelijk is geworden.|5|Garanties detentieomstandigheden|De rechtbank heeft in eerdere uitspraken overwogen dat op basis van de algemene omstandigheden in 16 Italiaanse detentiecentra sprake is van een reëel gevaar dat gedetineerden daar onmenselijk of vernederend worden behandeld.|Zoals ook in eerdere procedures is gebeurd, heeft het Internationaal Rechtshulpcentrum in deze zaak twee brieven van de Italiaanse autoriteiten aan het dossier toegevoegd, op basis waarvan geoordeeld zou kunnen worden dat het gevaar op een met artikel 4 van het Handvest van de grondrechten van de Europese Unie (hierna: het Handvest) strijdige situatie voor de opgeëiste persoon is weggenomen.|In de brief van 2 maart 2020 van de|Directorate General of Prisoners|van het Italiaanse|Ministry of Justice, Department of Penitentiary Administration|is - kort gezegd - meegedeeld dat geen enkele gedetineerde minder dan 3 vierkante meter|personal space|zal hebben, omdat gebruik wordt gemaakt van een systeem waarmee de situatie in alle Italiaanse gevangenissen|in real time|kan worden gevolgd. Verder bevat deze brief de volgende informatie:|It is worth highlighting that as a consequence of the health emergency currently affecting some areas of Italy, are now suspended, until further notice, the transfers of prisoners to and from prisons falling within the jurisdiction of Turin, Padua, Bologna and Florence, and that this Directorate General shall take account of these restrictions when allocating prisoners to prisons.|In de aanvullende brief van 4 maart 2020 heeft het Italiaanse Ministerie van Justitie, Departement Juridische Zaken, Algemene Directie Internationale Zaken en Juridische Samenwerking het volgende verklaard:|(…) het Departement van de Penitentiaire Administratie beschikt tegenwoordig over een toepassingssysteem, dat aanwezig is op het hele nationale grondgebied, dat door het exact vaststellen van het aantal gedetineerden dat aanwezig is in iedere inrichting, het mogelijk maakt te garanderen dat de gedetineerden zullen worden ondergebracht in een vestiging waar de normen van art. 3 van het Europese Verdrag van de Rechten van de Mens worden nageleefd.|Dit met name voor wat betreft de beschikbare persoonlijke ruimte per gedetineerde, berekend met uitsluiting van het volume van de sanitaire voorzieningen maar inclusief dat van het meubilair en met inachtneming in ieder geval, van de mogelijkheid van iedere gedetineerde om zich normaal te kunnen bewegen in de cel.|In ieder geval heeft het Departement van de Penitentiaire Administratie gegarandeerd en vandaag in de communicatie met dit Kantoor bevestigd, dat de door de Nederlandse Autoriteiten overgeleverde personen zullen worden ondergebracht, zijnde de eerste allocatie, in de penitentiaire inrichting van Rome-Rebibbia-Nieuw Complex en dat zij ook nadien niet zullen worden ondergebracht in een van de 16 instellingen (Bergamo, Milano San Vittore, Milano Opera, Monza, Voghera, Alba, Pisa, Campobasso, Civitavecchia Nuovo Complesso, Trani Femminile, Catanzaro, Catania Piazza Lanza, Nuoro, Napoli Poggioreale en Napoli Secondigliano, Turi) ten aanzien waarvan de rechtbank Amsterdam heeft aangegeven dat daar het risico aanwezig is van ontoereikende omstandigheden.|Nu deze brieven niet door de uitvaardigende justitiële autoriteit in onderhavige procedure zijn ingebracht en gelet op het feit dat de brieven inmiddels ruim zeven maanden oud zijn, acht de rechtbank het van belang dat bij de uitvaardigende justitiële autoriteit wordt nagegaan of de inhoud van deze brieven nog steeds van toepassing is op alle opgeëiste personen die door Nederland aan Italië worden overgeleverd. Ook om deze reden zal het onderzoek worden heropend en geschorst voor onbepaalde tijd.|6|Beslissing|HEROPENT en SCHORST|het onderzoek voor onbepaalde tijd, teneinde de officier van justitie in de gelegenheid te stellen de vragen uit de rubrieken 4 en 5 voor te leggen aan de  uitvaardigende justitiële autoriteit.|BEVEELT|de oproeping van de opgeëiste persoon tegen een nader te bepalen datum en tijdstip, met tijdige kennisgeving daarvan aan zijn raadsman;|BEVEELT|de oproeping van een tolk in de Albanese taal tegen de nader te bepalen datum en tijdstip.|Aldus gedaan door|mr. J.G. Vegter,	                                                                    voorzitter,|mrs. Ch.A. van Dijk en L.Z. Achouak El Idrissi,	                                             rechters,|in tegenwoordigheid van mr. A.T.P. van Munster,                                         	griffier.|en uitgesproken ter openbare zitting van 27 oktober 2020.|Ingevolge artikel 29, tweede lid, OLW staat tegen deze uitspraak geen gewoon rechtsmiddel open.|Zie onder andere Rechtbank Amsterdam 24 december 2019, ECLI:NL:RBAMS:2019:10053.|Zie onder andere Rechtbank Amsterdam, 12 maart 2020, ECLI:NL:RBAMS:2020:2039."
ECLI:NL:RBUTR:2005:AU2658,none,Uitspraak,SBR 05/522,Bestuursrecht; Omgevingsrecht,Rechtbank Utrecht,2005-08-14 00:00:00,none,Eerste aanleg - enkelvoudig,none,none,Raad voor de Rechtspraak,2013-04-04 00:00:00,2013-04-04 22:39:54,Bouwvergunning voor tankstation op perceel dat ligt in Ecologische Hoofdstructuur blijft in stand.,"RECHTBANK UTRECHT|Reg. nr.: SBR 05/522|UITSPRAAK van de rechtbank Utrecht, enkelvoudige kamer voor de behandeling van bestuursrechtelijke zaken, in het geding tussen:|[eiser]|allen wonende te Montfoort,|e i s e r s,|en|het college van burgemeester en wethouders van de gemeente Montfoort, (hierna: het college),|v e r w e e r d e r.|1. INLEIDING|1.1 Het college heeft bij besluit van 16 juli 2003, met gebruikmaking van de door de gemeenteraad op 23 juni 2003 verleende vrijstelling, een bouwvergunning verleend aan [belanghebbende] voor de bouw van een benzinestation op het perceel Heeswijk nabij 43 in Montfoort.|Bij besluit van 31 maart 2004 heeft de gemeenteraad het bezwaar ten aanzien van eisers sub 6 en 7 niet-ontvankelijk verklaard, en voor het overige gegrond verklaard, het vrijstellingsbesluit ingetrokken en een nieuw vrijstellingsbesluit genomen.|Bij besluit van 6 april 2004 heeft het college het bezwaar van eisers tegen de bouwvergunning ten aanzien van eisers sub 6 en 7 niet-ontvankelijk verklaard en voor het overige gegrond verklaard. Daarbij is de bouwvergunning gehandhaafd gelet op het op 31 maart 2004 door de gemeenteraad genomen nieuwe vrijstellingsbesluit.|1.2 Bij brieven van 7 maart 2005 heeft de rechtbank partijen onder meer bericht dat besloten is het beroep met toepassing van artikel 8:52 van de Algemene wet bestuursrecht (Awb) versneld te behandelen.|1.3 Het geding is behandeld op de zitting van 20 april 2005, waar [eiser] is verschenen, bijgestaan door mr. B.W. Maris. Namens verweerder is ter zitting verschenen mr. A.P.W. Esmeijer, advocaat te Utrecht. Voorts is verschenen namens vergunninghouder [belanghebbende], [belanghebbende], bijgestaan door J. van den Kommer. Gedeputeerde staten van de provincie Utrecht (GS) zijn na voorafgaand bericht niet verschenen. Het beroep is gelijktijdig behandeld met het beroep dat betrekking heeft op een door de raad genomen voorbereidingsbesluit (geregistreerd onder procedurenummer SBR 05/659).|1.4 Na de behandeling ter zitting is de rechtbank gebleken dat het onderzoek niet volledig is geweest en is in de onderhavige zaak alsmede in de zaak met procedurenummer SBR 05/659 besloten tot heropening van het onderzoek met toepassing van het bepaalde in artikel 8:68 van de Awb. In dit kader zijn GS bij brief van de griffier van 24 mei 2005 twee vragen voorgelegd. GS hebben bij brief van 3 juni 2005 geantwoord op die vragen. Verweerder en eisers hebben bij brieven van 24 juni 2005 en 20 juni 2005 gereageerd op de brief van GS.|1.5 Op 17 augustus 2005 heeft - op verzoek van eisers - wederom een zitting plaatsgevonden, waar het onderhavige beroep, gelijktijdig met de beroepen geregistreerd onder procedurenummers SBR 05/659 en SBR 05/818, is behandeld. [eiser] is ter zitting verschenen, bijgestaan door mr. B.W. Maris. Namens verweerder is verschenen mr. M. de Vries, werkzaam bij de gemeente Montfoort en bijgestaan door mr. S.G.A. de Boer, advocaat te Utrecht. Verder is namens vergunninghouder verschenen [belanghebbende], bijgestaan door J. van den Kommer.|2. OVERWEGINGEN|2.1 Op 9 juli 1998 heeft vergunninghouder een aanvraag om een bouwvergunning ingediend voor een benzinestation op het perceel Heeswijk nabij 43 in Montfoort. In het kader van dit bouwplan wordt zijn benzineverkooppunt in de kern van Montfoort verplaatst naar voornoemd perceel buiten de kern, gelegen aan de provinciale weg N228. Op dit perceel rustte ten tijde van het nemen van de hier bestreden besluiten ingevolge het bestemmingsplan ""Buitengebied"" de bestemming ""Agrarische doeleinden, rivierzone (AR)"".|Ten behoeve van dit bouwplan heeft de gemeenteraad bij besluiten van  23 juni 2003 een voorbereidingsbesluit genomen alsmede aan vergunninghouder met toepassing van artikel 19 van de WRO (oud) vrijstelling verleend van het bestemmingsplan. Vervolgens heeft het college van burgemeester en wethouders bij besluit van 16 juli 2003, gelet op het door verweerder genomen vrijstellingsbesluit, een bouwvergunning verleend voor het bouwplan.|Eisers hebben tegen de beslissingen op bezwaar van 31 maart 2004 en 6 april 2004 beroep ingesteld. Bij uitspraak van 18 mei 2004 heeft de voorzieningenrechter het door [eiser] ingestelde beroep, met toepassing van artikel 8:86 van de Awb, ongegrond verklaard. Tegen deze uitspraak hebben eisers hoger beroep ingesteld bij de Afdeling bestuursrechtspraak van de Raad van State (AbRS), die - voor zover hier van belang - voornoemde uitspraak in verband met een onjuiste toepassing van artikel 8:86 van de Awb heeft vernietigd bij uitspraak van 18 januari 2005 en de zaak heeft teruggewezen naar de rechtbank.|2.2 Artikel 49, vijfde lid, van de Woningwet bepaalt dat de verlening van de vrijstelling voor de mogelijkheid van beroep ingevolge hoofdstuk 8 van de Algemene wet bestuursrecht geacht wordt deel uit te maken van de beschikking waarop zij betrekking heeft. Onderhavig beroep heeft dan ook mede betrekking op de door de gemeenteraad verleende vrijstelling dat geacht wordt deel uit te maken van de door het college gehandhaafde bouwvergunning.|2.3 In het bestreden besluit is het bezwaar van eisers [eiser] niet-ontvankelijk verklaard vanwege het ontbreken van een rechtstreeks bij het bestreden besluit betrokken belang als bedoeld in artikel 1:2 van de Awb respectievelijk vanwege overschrijding van de bezwaartermijn. Eisers hebben in beroep geen gronden gericht tegen dit onderdeel van het besluit. De gemachtigde van eisers heeft ter zitting van 20 april 2005 desgevraagd aangegeven tegen het besluit in zoverre geen grieven te hebben. De rechtbank acht het beroep dan ook in zoverre ongegrond.|2.4 De rechtbank heeft voorts geconstateerd dat eisers [eiser] [eiser] blijkens de bewoordingen van hun bezwaarschriften uitsluitend bezwaar hebben aangetekend tegen het voorbereidingsbesluit. Eisers gemachtigde heeft dit ter zitting van 20 april 2005 ook erkend. Uit de bezwaarschriften kan niet worden afgeleid dat zij mede bezwaar hebben aangetekend tegen de bouwvergunning, zoals in het bestreden besluit is gesteld. Verweerder heeft derhalve ten onrechte genoemde eisers ten aanzien van de bouwvergunning ontvangen in hun bezwaren. Het bestreden besluit kan in zoverre niet in stand blijven. De rechtbank zal het besluit van 6 april 2004 dan ook vernietigen voor zover daarbij tevens is beslist ten aanzien van eisers [eiser] [eiser]. De rechtbank merkt wellicht ten overvloede nog op dat, nu deze eisers geen bezwaarschrift hadden ingediend tegen de verleende bouwvergunning, het college geen nieuw besluit op bewaar behoeft te nemen.|2.5 Eisers hebben betoogd dat onduidelijk is op welke wettelijke grondslag de vrijstelling van het bestemmingsplan is verleend. Eisers stellen dat artikel 19 van de Wet op de Ruimtelijke Ordening moet worden toegepast zoals dat is komen te luiden vanaf 3 april 2000. De rechtbank volgt eisers daarin niet. De rechtbank is van oordeel dat het college en de raad op goede gronden zijn uitgegaan van de WRO zoals die luidde tot 3 april 2000. In artikel VI, aanhef en onder a en b, van de Wijzigingswet WRO is immers bepaald dat ten aanzien van het nemen van besluiten op een aanvraag om vrijstelling of een bouwvergunning die is ingediend voor de datum van inwerkingtreding van de desbetreffende bepalingen van deze wet, het recht van toepassing blijft zoals dat gold voor dat tijdstip tot het tijdstip waarop het betrokken besluit onherroepelijk is geworden. Uit de dossierstukken komt voorts naar voren dat de gemeenteraad de bevoegdheid tot het verlenen van vrijstelling, bij besluit van 27 september 1999 aan zich heeft gehouden op grond van het toen geldende artikel 19, derde lid, van de WRO.|2.6 Eisers hebben aangevoerd dat de besluiten op bezwaar onbevoegd zijn genomen. De rechtbank heeft geconstateerd dat bij brief van 8 april 2004 - verzonden op 14 april 2004 - het besluit van 31 maart 2004 van de gemeenteraad en het besluit van 6 april 2004 van het college is bekendgemaakt. Dat beide besluiten zijn verzonden met één door de burgemeester en de loco-secretaris ondertekende begeleidende brief, betekent niet dat de besluiten onbevoegd zijn genomen. Blijkens de inhoud van de brief van 8 april 2004 kan deze brief, anders dan eisers menen, niet worden aangemerkt als het besluit zelf.|2.7 Gelet op de stukken en het verhandelde ter zitting kunnen eisers niet worden gevolgd in hun betoog dat er geen definitieve bouwtekening is voor het onderhavige bouwplan. Onder de stukken bevindt zich immers de definitieve bouwtekening welke door verweerder op de eerder gehouden zitting van 11 mei 2004 nog nader is toegelicht. Eisers hebben ook aangevoerd dat, gelet op de verschillende vergunningen die de vergunninghouder nodig heeft en de besluiten die daartoe moeten worden genomen, het wenselijk is dat deze alle worden ingetrokken en opnieuw verleend worden zodat er gelijktijdig procedures gevoerd kunnen worden. Voor de door eisers voorgestane wijze van het nagenoeg synchroon voeren van milieu- en bouwvergunningprocedures ziet de rechtbank in de Woningwet geen aanknopingspunt. Anders dan eisers menen, kunnen in de beslissing op bezwaar gebreken die kleven aan het primaire vrijstellingsbesluit bovendien worden hersteld. In dit verband wordt ter voorlichting van eisers verwezen naar het bepaalde in artikel 7:11, tweede lid, van de Awb, waarin is bepaald dat voor zover de heroverweging daartoe aanleiding geeft, het bestuursorgaan het bestreden besluit herroept en voor zover nodig in de plaats daarvan een nieuw besluit neemt.|2.8 Ingevolge het vigerende bestemmingsplan ""Buitengebied"" rust op het onderhavige perceel de bestemming ""Agrarische doeleinden, rivierzone (AR)"". Op grond van artikel 13, eerste lid, van de planvoorschriften zijn deze gronden - kort samengevat - bestemd voor volwaardige en reële veehouderijbedrijven, fruitteelt-, sierteelt- en tuinbouwbedrijven alsmede voor akkerbouwbedrijven en intensieve veehouderijbedrijven uitsluitend als neventak.|2.9 De rechtbank stelt allereerst vast dat niet in geschil is dat het onderhavige bouwplan in strijd is met het geldende bestemmingsplan. Gelet op het genomen voorbereidingsbesluit en de door GS verleende verklaring van geen bezwaar, is aan de in het van toepassing zijnde artikel 19 van de WRO (oud) opgenomen formele vereisten voor het volgen van de anticipatieprocedure derhalve voldaan. Gelet op het bepaalde in artikel 19, derde lid, van de WRO (oud) is het onderhavige vrijstellingsbesluit door het bevoegde bestuursorgaan genomen.|2.10 De in artikel 19 van de WRO (oud) neergelegde anticipatieprocedure biedt de mogelijkheid om vooruitlopend op een in voorbereiding of reeds in procedure zijnde bestemmingsplan een bouwvergunning te verlenen. In dat kader wordt indien, zoals hier, het geldende bestemmingsplan zich tegen de voorgenomen bouw verzet, met toepassing van artikel 19 van de WRO vrijstelling verleend van dit plan. Toepassing van deze procedure kan gerechtvaardigd worden geacht indien met de uitvoering van de plannen waarvoor vrijstelling wordt verleend spoedeisende belangen zijn gediend en op voorhand reeds kan worden vastgesteld dat de belangen die worden geschaad door deze uitvoering, ondergeschikt zijn te achten aan de belangen die daarmee worden gediend. Indien dit het geval is, kan worden vooruitgelopen op de belangenafweging die in de bestemmingsplanprocedure uiteindelijk wordt gegeven over de planologische aanvaardbaarheid van het plan waarvoor vrijstelling wordt verleend.|2.11 De rechtbank stelt met eisers vast dat het onderhavige perceel blijkens het ten tijde van het bestreden besluit geldende Streekplan Provincie Utrecht 1994 is gelegen in de Ecologische hoofdstructuur (EHS). In het natuurgebiedsplan (pagina 9, eerste alinea) is aangegeven dat de discussie over welke gebieden onder de EHS liggen nog gaande is. GS hebben toegelicht dat ten tijde van de besluitvorming op het verzoek om afgifte van de verklaring van geen bezwaar, de nadere begrenzing van de door de rijksoverheid vastgestelde EHS (resulterend in de netto EHS) nog niet was vastgesteld en dat dit later is gebeurd in het Streekplan 2005-2015. Bij de afgifte van de verklaring van geen bezwaar is de ligging van het perceel in de EHS, hoewel niet expliciet in dat besluit genoemd, volgens GS wel degelijk meegewogen in die zin dat het aspect natuur en landschap is meegewogen in de totaalafweging. GS hebben toegelicht dat de EHS ter plaatse met name gerelateerd is aan de Hollandse IJssel en dat mede gelet op het maatschappelijk belang dat samenhangt met de verplaatsing van het verkooppunt uit de kern, het gegeven dat een locatie langs de N228 geboden is en andere open locaties daarvoor in de nabijheid van de kern niet reëel zijn, in de verklaring van geen bezwaar is verwoord dat occupatie van een klein gedeelte van het onderhavige natuurontwikkelingsgebied verantwoord is. Het overgrote gedeelte van het gebied langs de Hollandse IJssel blijft vrij van ingrepen vanuit het project, aldus GS.|2.12 GS hebben in de verklaring van geen bezwaar gemotiveerd aangegeven dat het bouwplan vanuit het oogpunt van goede ruimtelijke ordening aanvaardbaar is en gezien de specifieke omstandigheid samenhangend met de aard van het bedrijf en de daarbij behorende milieuhygiënische vereisten niet in strijd is met provinciaal ruimtelijk beleid zoals neergelegd in het Streekplan. GS hebben in de verklaring van geen bezwaar van 15 april 2003 onder meer het volgende aangegeven: ""Hangende het nu voorliggende verzoek en het overleg heeft de gemeenteraad in oktober 2000 het bestemmingsplan Buitengebied vastgesteld. In dit plan hebben de gronden waarnaar de verplaatsing wordt beoogd een agrarische bestemming. Over de zienswijzen betreffende de verplaatsing van benzineverkooppunten naar het buitengebied wordt door de raad opgemerkt: Gegeven de problematiek van de in de kern Montfoort gevestigde benzinestations is de gemeente, in nauw overleg met de betrokken ondernemers en de provincie Utrecht, op zoek naar oplossingen die in planologische en milieutechnische zin aanvaardbaar zijn. ... ... Tot op heden heeft deze verkenning niet tot zodanig concrete resultaten geleid, dat deze aanleiding geven tot aanpassing van het bestemmingsplan. Indien op termijn alsnog overeenstemming en besluitvorming over dit onderwerp plaatsvindt, zal in een afzonderlijke bestemmingsplanprocedure gezorgd worden voor een afdoende juridisch-planologische regeling. Wij hebben het bestemmingsplan op dit onderdeel (een agrarische bestemming) conform het raadsbesluit goedgekeurd. Dit bestemmingsplan is inmiddels vigerend."" Naar het oordeel van de rechtbank kan aan de omstandigheid dat vergunninghouder geen rechtsmiddelen heeft aangewend tegen de vaststelling van het thans geldende bestemmingsplan, gelet op het vorenstaande alsmede gezien de lange voorgeschiedenis van de uitplaatsing van benzinestations, niet de door eisers voorgestane conclusie worden verbonden dat het bestreden vrijstellingsbesluit niet in stand kan blijven.|GS hebben in voornoemde verklaring voorts overwogen dat voor de huidige kleine verkooplocatie van vergunninghouder weliswaar een milieuvergunning is verleend, maar dat uitbreiding niet mogelijk is en dat brandstofverkooppunten in de woonomgeving uit veiligheidsoogpunt als minder gewenst wordt beschouwd. In dit verband hebben GS aangegeven: ""Wat betreft bedrijfs(her)vestiging is in het streekplan o.a. opgenomen dat voor het gebiedsdeel Groene Hart, waar Montfoort deel van uitmaakt, mogelijkheden worden geboden voor bedrijven ten behoeve van de sanerings- en uitbreidingsbehoefte van in de gemeente gevestigde bedrijven met een locale functie. Daarnaast geldt dat indien binnen een gemeente geen restcapaciteit aan bedrijventerrein aanwezig is, met het oog op het midden- en kleinbedrijf aan de gemeente enige ruimte zal worden geboden voor uitbreiding van lokaal gevestigde bedrijven en bedrijfsverplaatsingen uit de kern, mits de belangen van natuur en landschap zich niet aantoonbaar tegen verzetten."" Ten aanzien van de beoogde vestigingslocatie hebben GS overwogen: ""Gelet op de vestigingseisen van de beoogde bedrijvigheid en op het feit dat belangen van natuur en landschap zich niet aantoonbaar tegen de gedeeltelijke invulling van deze ruimte verzetten, achten wij het verantwoord om in deze geen overwegende betekenis toe te kennen aan de aspecten openheid en behoud van doorzichten. Hoewel dus de realisatie van een niet-agrarisch bedrijf in het landelijk gebied in beginsel strijdig is met ons ruimtelijk beleid, zijn er zodanige bijzondere omstandigheden aanwezig dat een genuanceerde benadering van ons beleid gerechtvaardigd is."" .|2.13 Gelet op het voorgaande is de rechtbank van oordeel dat de raad in redelijkheid heeft kunnen besluiten toepassing te geven aan artikel 19 van de WRO (oud) en verweerder van die vrijstelling in redelijkheid gebruik heeft kunnen maken. De spoedeisendheid van het bouwplan is door eisers niet betwist. De omstandigheid dat de bestemming niet is veranderd in het bestemmingsplan, staat niet in de weg aan de verleende vrijstelling nu de gemeenteraad alleen onder de omstandigheden van het onderhavige geval en gelet op de hier betrokken belangen vrijstelling wil verlenen aan vergunninghouder. In hetgeen eisers hebben aangevoerd, ziet de rechtbank geen aanleiding voor de conclusie dat het onderhavige bouwplan leidt tot onaanvaardbare vermindering van lichtinval en belemmering van uitzicht alsmede tot onaanvaardbare stank- en geluidsoverlast. Overwogen wordt dat ten aanzien van voornoemde overlast voorzieningen zijn opgenomen in de rechtens onaantastbare milieuvergunning die - vóór het nemen van het bestreden besluit - is verleend voor het zelftankstation. Ten aanzien van de geluidsoverlast wordt nog opgemerkt dat de vergunninghouder zich blijkens de stukken bereid heeft verklaard om in overleg met eisers hiervoor een andere voorziening te treffen dan de thans in de milieuvergunning voorgeschreven geluidswal met beplanting. Verweerder heeft aangegeven hieraan te zullen meewerken. Voorts heeft verweerder in zijn besluitvorming betrokken dat uit de flora- en faunascan niet is gebleken dat de uitvoering van het bouwplan onevenredig ten laste van natuur en milieu zal gaan. Inmiddels is een ontheffing verleend van de Flora - en Faunawet ten behoeve van de uitvoering van het bouwplan. Hetgeen eisers hebben aangevoerd over de ontheffing op grond van de Flora- en Faunawet ten behoeve van het onderhavige bouwplan laat de rechtbank buiten verdere bespreking nu deze ontheffing geen onderwerp van geschil is en daartegen een aparte rechtsgang heeft opengestaan. Tevens heeft verweerder nog verwezen naar het standpunt van de provincie dat de negatieve effecten van een nieuwe uitrit op de provinciale weg niet lijkt op te wegen tegen de uitplaatsing van het benzineverkooppunt. Overigens maakt de ontsluiting als zodanig geen deel uit van het onderhavige bouwplan.|2.14 Ten aanzien van het betoog van eisers dat de watertoets ten onrechte niet is uitgevoerd, overweegt de rechtbank dat deze in artikel 19a van het Besluit op de ruimtelijke ordening 1985 voorgeschreven toets niet van toepassing is op vrijstellingen die op grond van artikel 19, eerste lid, van de WRO (oud) worden gebaseerd. De gestelde waardedaling van eisers woning is geen ruimtelijk relevant belang dat in het kader van de besluitvorming over de vrijstelling dient te worden meegewogen. Eisers kunnen de gemeenteraad desgewenst verzoeken met toepassing van artikel 49 van de WRO de ten gevolge van het vrijstellingsbesluit geleden schade te vergoeden.|2.15 Het beroep van eisers komt, gelet op het voorgaande, voor het overige voor ongegrondverklaring in aanmerking. Gelet op het overwogene onder 2.4 ziet de rechtbank aanleiding om verweerder in de door eisers gemaakte proceskosten te veroordelen. De kosten van beroep zijn met toepassing van het besluit proceskosten bestuursrecht begroot op ? 805,- (1 punt voor het beroepschrift, 1 punt voor het ter zitting verschijnen en 0,5 punt voor het verschijnen op de nadere zitting x factor 1) als kosten van verleende rechtsbijstand. Tevens dient het door eisers betaalde griffierecht in beroep te worden vergoed.|2.16 De AbRS heeft in zijn uitspraak van 18 januari 2005 de door eisers - destijds appellanten - gemaakte proceskosten in hoger beroep vastgesteld op een bedrag van ? 644,- en bepaald dat de rechtbank dient te beslissen omtrent de vergoeding van deze kosten. De rechtbank acht van belang dat door de AbRS alleen het hoger beroep van eiser [eiser] gegrond is verklaard. De andere eisers zijn in hoger beroep niet-ontvankelijk verklaard. Aangezien het beroep ten aanzien van eiser [eiser] thans ongegrond wordt verklaard, is de rechtbank van oordeel dat eisers proceskosten in hoger beroep voor hun rekening dienen te blijven. De rechtbank ziet dan ook geen aanleiding te bepalen dat verweerder de proceskosten van het hoger beroep dient te vergoeden.|3. BESLISSING|De rechtbank Utrecht:|3.1 verklaart het beroep gegrond, voor zover eisers sub 3, 4, 8 en 9 zijn ontvangen in hun bezwaren tegen de bouwvergunning;|3.2 vernietigt het bestreden besluit in zoverre;|3.3 verklaart het beroep voor het overige ongegrond;|3.4 veroordeelt verweerder in de proceskosten van eisers in beroep ten bedrage van ? 805,-;|3.5 bepaalt dat verweerder het door eisers betaalde griffierecht ten bedrage van ? 136,- aan hen vergoed;|3.6 wijst de gemeente Montfoort aan als de rechtspersoon die de onder 3.4 en 3.5 genoemde bedragen dient te betalen.|Aldus vastgesteld door mr. R.P. den Otter, lid van de enkelvoudige kamer, en in het openbaar uitgesproken op 14 augustus 2005.|de griffier mr. A.J. Jansen				het lid van de enkelvoudige kamer:|is verhinderd deze uitspraak|mede te ondertekenen.|mr. R.P.den Otter|Afschrift verzonden op:|Tegen deze uitspraak staat, binnen zes weken na de dag van bekendmaking hiervan, voor belanghebbenden hoger beroep open bij de Afdeling bestuursrechtspraak van de Raad van State, Postbus 20019, 2500 EA 's-Gravenhage."
ECLI:NL:RBDHA:2018:11723,none,Uitspraak,nl18.16891,Bestuursrecht; Vreemdelingenrecht,Rechtbank Den Haag,2018-09-27 00:00:00,none,Eerste aanleg - enkelvoudig,'s-Gravenhage,none,Raad voor de Rechtspraak,2018-10-02 00:00:00,2018-10-02 07:44:50,onvoldoende voortvarend handelen. claimakkoord lag er al ten tijde van de strafdetentie. overdrachtsbesluit niet uitgereikt.,"RECHTBANK DEN HAAG|Zittingsplaats Rotterdam|Team Bestuursrecht 2|zaaknummer: NL18.16891|uitspraak van de enkelvoudige kamer in de zaak tussen|[eiser]|(gemachtigde: mr. G.S.S. de Kok),|en|de Staatssecretaris van Justitie en Veiligheid, verweerder|(gemachtigde: mr. H.D.R. Leene).|Procesverloop|Bij besluit van 15 september 2018 (het bestreden besluit) heeft verweerder aan eiser de maatregel van bewaring op grond van artikel 59a, eerste lid, van de Vreemdelingenwet 2000 (Vw) opgelegd.|Eiser heeft tegen het bestreden besluit beroep ingesteld. Dit beroep strekt van rechtswege ook tot toekenning van schadevergoeding.|Het onderzoek ter zitting heeft plaatsgevonden op 26 september 2018. Eiser is verschenen, bijgestaan door zijn gemachtigde. Als tolk is verschenen M. Chbab. Verweerder heeft zich laten vertegenwoordigen door zijn gemachtigde.|Overwegingen|1. 	Eiser betoogt dat verweerder onvoldoende voortvarend heeft gehandeld. Deze beroepsgrond slaagt.|1.1.|Bewaring is alleen dan gerechtvaardigd, indien deze niet onredelijk lang voortduurt, waartoe bij het geheel aan handelingen ter voorbereiding van de uitzetting voldoende voortvarendheid dient te worden betracht.|1.2.|Verweerder heeft op 10 september 2018 een claimverzoek voor eiser bij Finland gedaan. De Finse autoriteiten hebben dit verzoek op 11 september 2018 geaccepteerd. Op die dag was er dus een claimaccoord voor eiser. Op 11 september 2018 is een overdrachtsbesluit genomen. Eiser was tot 15 september 2018 strafrechtelijk gedetineerd. Die einddatum was verweerder tevoren bekend, zo ook dat eiser aan Finland moest worden overgedragen. Meteen in aansluiting op beëindiging van de strafdetentie (op 15 september 2018 dus) is eiser in bewaring gesteld. Op 21 september 2018 is met eiser een vertrekgesprek gevoerd. Op 24 september 2018 is het overdrachtsbesluit aan eiser uitgereikt. Op diezelfde dag is een vluchtaanvraag voor eiser gedaan.|1.3.|Op het moment van inbewaringstelling van eiser was een claimakkoord voorhanden. Bij  de handelingen ter voorbereiding van zijn uitzetting had verweerder daarom een meer dan gebruikelijke voortvarendheid te betrachten. Door pas op de zevende dag van de inbewaringstelling een vertrekgesprek met eiser te voeren en pas op de tiende dag een vlucht voor eiser aan te vragen heeft verweerder daaraan niet voldaan. Dat, zoals verweerder aanvoert, het overdrachtsbesluit van 11 september 2018 pas op 24 september 2018 aan eiser is uitgereikt en (daarom) ook pas op die dag de vlucht is aangevraagd, komt voor zijn rekening en risico. De rechtbank acht de maatregel van bewaring van meet af aan onrechtmatig|1.4.|Het beroep is gegrond en de maatregel van bewaring is vanaf het moment van opleggen daarvan onrechtmatig. De rechtbank beveelt de opheffing van de maatregel van bewaring met ingang van 27 september 2018.|1.5.|Op grond van artikel 106 van de Vw kan de rechtbank indien zij de opheffing van de maatregel van bewaring beveelt aan eiser een schadevergoeding ten laste van de Staat toekennen. De rechtbank acht gronden aanwezig om een schadevergoeding toe te kennen voor 12 dagen onrechtmatige (tenuitvoerlegging van de) bewaring van 4 x € 105,- (verblijf politiecel) en 8 x € 80,- (verblijf detentiecentrum) = € 1.060,-.|1.6.|De rechtbank veroordeelt verweerder in de door eiser gemaakte proceskosten. Deze kosten stelt de rechtbank op grond van het Besluit proceskosten bestuursrecht voor de door een derde beroepsmatig verleende rechtsbijstand vast op € 1.002,- (1 punt voor het indienen van het beroepschrift en 1 punt voor het verschijnen ter zitting met een waarde per punt van € 501,- en een wegingsfactor 1). Omdat aan eiser een toevoeging is verleend, moet verweerder de proceskostenvergoeding betalen aan de rechtsbijstandverlener.|Beslissing|De rechtbank:|- verklaart het beroep gegrond;|- beveelt de opheffing van de maatregel van bewaring met ingang van 27 september 2018;|- veroordeelt de Staat der Nederlanden tot het betalen van een schadevergoeding aan eiser tot een bedrag van € 1.060,-, te betalen door de griffier;|- veroordeelt verweerder in de proceskosten van eiser tot een bedrag van € 1.002,-.|Deze uitspraak is gedaan door mr. I. Bouter, rechter, in aanwezigheid van C. Groenewegen, griffier.|Deze uitspraak is in het openbaar gedaan, digitaal ondertekend en bekendgemaakt op:|Rechtsmiddel|Tegen deze uitspraak kan hoger beroep worden ingesteld bij de Afdeling Bestuursrechtspraak van de Raad van State binnen één week na de dag van bekendmaking."
ECLI:NL:RBZWB:2018:661,none,Uitspraak,6125242 CV EXPL 17-4200,Civiel recht,Rechtbank Zeeland-West-Brabant,2018-01-31 00:00:00,none,Eerste aanleg - enkelvoudig,Tilburg,none,Raad voor de Rechtspraak,2018-02-06 00:00:00,2018-08-24 22:04:12,Reglement Persoonsgebonden Budget Verpleging en Verzorging. Tekortkoming informatieplicht ziektekostenverzekeraar.|Zorgvraag waarvoor een PGB kennelijk een passende oplossing biedt en die onder de verzekeringsovereenkomst in beginsel voor een PGB in aanmerking komt. Op basis van de verzekeringsovereenkomst mocht de verzekerde redelijkerwijs verwachten dat de verzekeraar haar zou informeren over de mogelijkheid van het aanvragen van een PGB.,"RECHTBANK ZEELAND-WEST-BRABANT|Cluster I Civiele kantonzaken|Tilburg|zaak/rolnr.: 6125242 CV EXPL 17-4200|vonnis d.d. 31 januari 2018|inzake|1|[eiser sub 1] ,|2. [eiser sub 2]|,|3. [eiser sub 3]|,|4. [eiseres sub 4]|,|wonende te [woonplaats 1] ,|eisers,|gemachtigde: mr. G.V. Murray|tegen|[gedaagde]|,|gevestigd te [woonplaats 2] ,|gedaagde,|gemachtigde: mr. J.A. Buur|Partijen worden hierna de [eisers] en [gedaagde] genoemd.|1|Het verloop van het geding|1.1|Het verloop van de procedure blijkt uit de volgende stukken:|a. de dagvaarding van 30 juni 2017, met producties|b. de conclusie van antwoord, met producties|c. de akte van de zijde van eisers houdende wijziging van eis|d. de aantekeningen van de griffier van de comparitie die heeft plaatsgevonden op|7 november 2017.|1.2|Ten slotte is vonnis bepaald.|2|De feiten|2.1|De kantonrechter gaat uit van de volgende feiten:|a. Eisers zijn de erven, en daarmee de rechtsopvolgers onder algemene titel, van mevrouw [naam] (hierna: de moeder).|b. De moeder is op 4 juli 2016 terminaal ziek verklaard door haar huisarts.|c. De moeder was tegen ziektekosten verzekerd bij [gedaagde] .|d. Op 29 juli 2016 heeft [eiser sub 3] (hierna: de zoon) telefonisch contact opgenomen met [gedaagde] over zorg en medicatie voor de moeder. In de gespreksnotitie die [gedaagde] van dit gesprek heeft gemaakt is het volgende vermeld:|“(…)|Achtergrond:|Zoon belt moeder is terminaal heeft maagkanker ivm veel last van darmkrampen is mw gestart met buscopan daar heeft ze veel baat bij en is een stuk rustiger. Moeder woont bij dhr in sinds 1 juli 2016. Mw zou ip naar hospice gaan maar daar was geen plek. Moeder blijft nu ook bij hem. Dhr heeft thuiszorg.|(…)|Vraag:|Is er Vergoeding buscopan en mantelzorgvergoeding?|Antwoord:|Toegezegd dat we de buscopan gaan vergoeden dit kan met een akkoordverkl ZILL. Die maak ik aan voor moeder per 1/7/16. Dhr mag de nota insturen naar het adres welke staat in de brief die hij van mij gaat krijgen per e-mail. Nog wel verrekening met ER, is nog niet helemaal op.|(…)”|e. Op 29 augustus 2016 heeft de zoon [gedaagde] per e-mail verzocht om toekenning van een persoonsgebonden budget (hierna: PGB), met terugwerkende kracht vanaf begin juli 2016, conform het Reglement Persoonsgebonden Budget Verpleging en Verzorging van 1 januari 2016 (hierna: Reglement PGB). Het Reglement PGB is van toepassing op de verzekeringsovereenkomst tussen de moeder en [gedaagde] .|f. Over het Reglement PGB wordt in een brief van [gedaagde] van 18 november 2016 het volgende vermeld:|“In het Reglement is, voor zover relevant opgenomen dat men een indicatie moet hebben voor verpleging en verzorging en langer dan een jaar op de zorg aangewezen moet zijn. De pgb-houder moet daarnaast in staat zijn de taken en verplichtingen die aan het pgb verbonden zijn op verantwoorde wijze uit te voeren (…).|Voldoet men aan voorgaande, heeft men de juiste indicatie en kiest men er bewust voor om geen gebruik te maken van zorg door onze gecontracteerde zorgverleners? Dan kan men in aanmerking komen voor een pgb als de zorgvraag aan minimaal één van de volgende voorwaarden voldoet:||men heeft vaak (meer dan drie keer per week) zorg nodig op wisselende en ongebruikelijke tijdstippen en/of op meerdere locaties;||men heeft zorg nodig die vooraf slecht is in te plannen. Dit omdat deze nodig is op telkens verschillende tijden en/of op korte momenten op de dag en/of op afroep;||men heeft zorg nodig die 24 uur per dag direct beschikbaar moet zijn in de nabijheid of op afroep;||er is een noodzaak voor vaste zorgverleners door de specifieke zorgverlening die men nodig heeft, of in verband met gebruik van specifieke (eigen) hulpmiddelen.”|g. [gedaagde] heeft een PGB toegekend met ingang van 6 september 2016, zijnde de datum van indicatiestelling.|h. Op 3 oktober 2016 is de moeder overleden.|i. [gedaagde] heeft het herhaalde verzoek om toekenning van een PGB met terugwerkende kracht vanaf begin juli 2016 bij brief van 18 november 2016 definitief afgewezen.|3|Het geschil|3.1|De [eisers] vorderen na wijziging van eis, bij uitvoerbaar bij voorraad te verklaren vonnis,|primair|a. te verklaren voor recht dat [gedaagde] toerekenbaar is tekortgeschoten in haar zorgplicht (meldingsplicht) jegens de moeder, zulks op grond van artikel 6:74 van het Burgerlijk Wetboek (BW);|b. [gedaagde] op grond van artikel 6:74 BW te veroordelen om tegen behoorlijk bewijs van kwijting aan de [eisers] een bedrag van € 8.812,40, dan wel een nader door de kantonrechter te bepalen bedrag, te betalen;|subsidiair|c. te verklaren voor recht dat [gedaagde] onrechtmatig jegens de moeder heeft gehandeld dan wel zulks heeft nagelaten op basis van artikel 6:162 BW;|d. [gedaagde] op grond van artikel 6:96 BW te veroordelen om tegen behoorlijk bewijs van kwijting aan de [eisers] een bedrag van € 8.812,40, dan wel een nader door de kantonrechter te bepalen bedrag, te betalen;|meer subsidiair|e. te verklaren voor recht dat [gedaagde] op basis van artikel 6:248 BW in strijd met de redelijkheid en billijkheid heeft gehandeld jegens de moeder;|f. [gedaagde] op grond van artikel 6:96 BW te veroordelen om tegen behoorlijk bewijs van kwijting aan de [eisers] een bedrag van € 8.812,40, dan wel een nader door de kantonrechter te bepalen bedrag, te betalen;|zowel primair, subsidiair als meer subsidiair|g. [gedaagde] te veroordelen om tegen behoorlijk bewijs van kwijting aan de [eisers] te betalen de buitengerechtelijke kosten van € 815,62 dan wel een nader door de kantonrechter te bepalen bedrag, zulks op grond van artikel 6:96, tweede lid onder c en vijfde lid, BW;|h. [gedaagde] te veroordelen om tegen behoorlijk bewijs van kwijting aan de [eisers] te betalen de wettelijke rente over de hoofdsom, zulks op grond van artikel 6:119 BW, te berekenen vanaf de datum waarop eindvonnis wordt gewezen, dan wel vanaf een nader door de kantonrechter te bepalen dag, tot en met de dag van algehele voldoening;|i. [gedaagde] te veroordelen om tegen behoorlijk bewijs van kwijting aan de [eisers] te betalen de kosten van deze procedure, het salaris van de gemachtigde van de [eisers] daaronder begrepen.|3.2|De [eisers] leggen aan hun primaire vordering ten grondslag dat [gedaagde] is tekortgeschoten in de nakoming van de verzekeringsovereenkomst met de moeder. [gedaagde] heeft niet voldaan aan haar zorgplicht, bestaande uit haar meldingsplicht, welke voortkomt uit de verzekeringsovereenkomst, omdat [gedaagde] niet heeft gewezen op de mogelijkheid van een PGB, terwijl het duidelijk was dat de moeder wel in aanmerking kwam voor een PGB. In het telefoongesprek met [gedaagde] van 29 juli 2016 heeft de zoon nadrukkelijk aangegeven dat bij zijn moeder sprake was van terminale ziekte en een grote zorgbehoefte. Ook heeft hij nadrukkelijk aangegeven dat hij zijn moeder in huis had genomen. Hij heeft gevraagd naar vergoedingen voor mantelzorg of andere wijze van zorg en of er mogelijkheden waren zorgkosten vergoed te krijgen die normaal gesproken aan een hospice werden vergoed, omdat in het hospice op dat moment geen plek was om zijn moeder op te nemen. Hierop heeft [gedaagde] geantwoord dat die mogelijkheden er niet waren. Om voor vergoedingen in aanmerking te komen, zou de moeder naar een hospice moeten want dat was verzekerd. [gedaagde] had, conform hetgeen van een zorgvuldig handelend verzekeraar verwacht mag worden, in elk geval het bestaan van een PGB moeten benoemen zodat dit had kunnen worden aangevraagd. Nadat zij de moeder een maand lang thuis hadden verzorgd, en dit vanwege de combinatie met hun werk zijn tol begon te eisen, hebben de zoon en dochter [eiseres sub 4] (hierna: de dochter) zelf op internet de mogelijkheid van een PGB ontdekt en dit vervolgens aangevraagd bij [gedaagde] . Hierna heeft indicatiestelling plaatsgevonden en is het PGB verleend per datum indicatiestelling van 6 september 2016. Indien [gedaagde] de moeder, althans de zoon, op 29 juli 2016 had geïnformeerd over de mogelijkheid van een PGB had de indicatiestelling al op 1 augustus 2016 kunnen zijn verleend. De schade die als gevolg van de tekortkoming van [gedaagde] is geleden, bestaat uit de PGB-vergoeding die niet aan de moeder is toegekend in de periode 1 augustus 2016 tot 6 september 2016, in totaal € 8.812,40. Op basis van in essentie hetzelfde feitencomplex leggen de [eisers] subsidiair aan hun vordering ten grondslag dat [gedaagde] onrechtmatig heeft gehandeld en, meer subsidiair, dat het handelen van [gedaagde] naar maatstaven van redelijkheid en billijkheid onaanvaardbaar is.|3.3|[gedaagde] concludeert dat de [eisers] , voor zover mogelijk uitvoerbaar bij voorraad, niet-ontvankelijk worden verklaard in hun vorderingen, althans dat deze vorderingen worden afgewezen, met veroordeling van de [eisers] in de kosten van de procedure. [gedaagde] betwist dat de zoon in het gesprek van 29 juli 2016 heeft gevraagd naar de mogelijkheden voor vergoeding van verzorging thuis anders dan voor mantelzorg. Zelfs als dit wel is gevraagd, zou het niet logisch zijn geweest om te wijzen op een PGB omdat er al voorzien was in professionele verpleging, te weten thuiszorg. [gedaagde] is daarom niet tekortgeschoten in enige zorgplicht, zorgvuldigheidsplicht of informatieplicht, zo die al zouden bestaan. Dergelijke plichten staan niet in de verzekeringsovereenkomst of bijbehorende verzekeringsvoorwaarden. Voor zover al zou worden uitgegaan van een zorgplicht, zorgvuldigheidsplicht en/of informatieplicht die met zich brengt dat de moeder, althans de zoon, door [gedaagde] gewezen had moeten worden op het PGB, moet worden vastgesteld dat [gedaagde] aan deze plichten invulling heeft gegeven door middel van het toesturen van de verzekeringspolis en bijbehorende voorwaarden. Daarin wordt verwezen naar het Reglement PGB waarin alle voorwaarden staan waaronder aanspraak bestaat op een PGB en voor het aanvragen daarvan. Daarnaast heeft [gedaagde] hier invulling aan gegeven door in het telefoongesprek van 29 juli 2016 de specifieke vragen van de zoon te beantwoorden. Ten slotte, wat betreft de gestelde schade, zou het PGB niet eerder dan enkele dagen na 29 juli 2016 kunnen zijn toegekend. [gedaagde] refereert zich ten aanzien van de vaststelling van de ingangsdatum aan het oordeel van de kantonrechter.|4|De beoordeling|4.1|De kantonrechter is van oordeel dat [gedaagde] is tekortgeschoten in de nakoming van haar verplichtingen uit de verzekeringsovereenkomst met de moeder. Gelet op het feit dat de zoon in het gesprek met [gedaagde] op 29 juli 2016 heeft aangegeven dat zijn moeder terminaal ziek was, dat zij naar een hospice zou gaan maar dat hij haar in plaats daarvan in huis heeft genomen omdat in het hospice geen plek was, en aangezien hij heeft gevraagd om vergoeding van deze zorg bij hem thuis, had het op de weg gelegen van [gedaagde] om hem te informeren over de mogelijkheid om een PGB voor deze zorg aan te vragen. Gelet op de aard van de ziekte en de aard en omvang van de zorg waaraan kennelijk behoefte bestond, te weten zorg die normaal in een hospice wordt verleend aan terminale patiënten, was voor [gedaagde] duidelijk dat de moeder waarschijnlijk voldeed aan de voorwaarden voor toekenning van een PGB. Dit geldt in het bijzonder voor de kenmerkende voorwaarden dat de verzekerde vaak (meer dan drie keer per week) zorg nodig heeft op wisselende en ongebruikelijke tijdstippen, of zorg nodig heeft die vooraf slecht is in te plannen omdat deze nodig is op telkens verschillende tijden en/of op korte momenten op de dag en/of op afroep, of zorg nodig heeft die 24 uur per dag direct beschikbaar moet zijn in de nabijheid of op afroep (zie 2.1 onder f), waarbij wat betreft de kenmerkende voorwaarden voor toekenning al voldoende is dat aan één van die voorwaarden is voldaan. Dat de moeder voldeed aan de materiële voorwaarden voor toekenning van een PGB heeft [gedaagde] overigens ook niet, althans onvoldoende, betwist. Op basis van de verzekeringsovereenkomst mocht de moeder redelijkerwijs verwachten dat [gedaagde] haar, althans de zoon als haar vertegenwoordiger, zou informeren over de mogelijkheid van het aanvragen van een PGB op het moment dat deze zich tot [gedaagde] wendde met een zorgvraag waarvoor een PGB kennelijk een passende oplossing bood en zij onder de verzekeringsovereenkomst in beginsel voor een PGB in aanmerking kwam. Nu [gedaagde] dat niet heeft gedaan, is zij in de nakoming van deze verplichting tekortgeschoten.|4.2|Het feit dat de zoon in het bewuste telefoongesprek specifiek heeft gesproken van “mantelzorgvergoeding” ontslaat [gedaagde] niet van deze verplichting. Zoals [gedaagde] in haar brief van 18 mei 2017 zelf heeft aangegeven, “[is] mantelzorg per definitie onbetaalde zorg, zowel conform de verzekeringsvoorwaarden van onze overeenkomst met mevrouw [naam] als in het maatschappelijk verkeer en de zorgpraktijk”. Omdat de zoon, als leek van wie in redelijkheid niet kan worden verwacht dat hij de desbetreffende vergoeding precies weet te duiden, met het gebruik van de term “mantelzorgvergoeding” in elk geval duidelijk heeft gemaakt dat hij een vergoeding wilde, had van [gedaagde] als professionele zorgverzekeraar redelijkerwijs verwacht mogen worden dat zij hem zou informeren op welke wijze voor de geschetste zorgbehoefte wél recht op vergoeding bestond, en niet alleen dat voor mantelzorg geen recht op vergoeding bestond.|4.3|De kantonrechter volgt [gedaagde] niet in haar stelling dat het niet logisch was om te wijzen op een PGB omdat al voorzien was in professionele verpleging, te weten thuiszorg. Ter comparitie heeft [gedaagde] erkend dat het Reglement PGB voorziet in toekenning van een PGB in combinatie met thuiszorg. Als thuiszorg voldoende was geweest, valt niet in te zien waarom de zoon zich tot [gedaagde] zou richten met een verzoek om vergoeding van de zorg die hij en de dochter thuis aan de moeder verleenden. Uit de zorgvraag zoals omschreven in het gespreksverslag van het telefoongesprek van 29 juli 2016 blijkt voldoende duidelijk dat de zorgbehoefte náást de al aanwezige thuiszorg substantieel was, zeker nu de kinderen de moeder in eerste instantie naar een hospice wilden brengen maar daar geen plaats was. Voor zover hierover bij [gedaagde] twijfel zou hebben bestaan, had het op de weg van [gedaagde] gelegen om daarover in het gesprek (nog) meer duidelijkheid te vragen. Dit geldt te meer nu, zoals [gedaagde] heeft gesteld, de medewerkers van [gedaagde] die vragen van de zoon hebben beantwoord geen “allround callcenter-medewerkers” zijn maar adviserend verpleegkundigen met medisch-inhoudelijke kennis van zaken.|4.4|Voor zover [gedaagde] ter comparitie heeft willen betogen dat het in het gesprek van 29 juli 2016 niet logisch was om te wijzen op een PGB omdat sprake zou zijn geweest van overbelasting van de zoon en/of de dochter die voor haar zorgden, geldt dat de [eisers] onweersproken hebben gesteld dat van dergelijke overbelasting in elk geval ten tijde van dat gesprek geen sprake was en dat [gedaagde] ter comparitie heeft erkend dat mogelijke overbelasting in dat gesprek ook niet aan de orde is geweest maar pas in een later gesprek op 31 augustus 2016. Dit betoog gaat dus niet op.|4.5|Anders dan [gedaagde] stelt, ontslaat het enkele toezenden van de verzekeringspolis en bijbehorende voorwaarden haar niet van genoemde informatieverplichting. Van een verzekerde met een zorgvraag mag in beginsel verwacht worden dat hij zijn verzekeringspolis en bijbehorende voorwaarden raadpleegt. Een concrete en complexe zorgvraag zoals die van de moeder van de [eisers] vraagt echter om kwalificatie onder de toepasselijke voorwaarden. Een verzekerde mag van zijn zorgverzekeraar, de bij uitstek deskundige partij in deze contractsrelatie, redelijkerwijs verwachten dat hij deze kwalificatievraag desgevraagd beantwoordt en niet uit de weg gaat.|4.6|Ten slotte, de stelling van [gedaagde] dat zij invulling heeft gegeven aan haar informatieplicht door in het telefoongesprek van 29 juli 2016 de specifieke vragen van de zoon te beantwoorden, vindt geen grondslag in het verslag dat [gedaagde] van dat gesprek gemaakt heeft. Sterker nog, als ervan zou moeten worden uitgegaan dat dit gespreksverslag de relevante inhoud van het gesprek van 29 juli 2016 volledig weergeeft, zoals [gedaagde] wil, dan moet worden geconstateerd dat in dit gesprek in het geheel geen antwoord is gegeven op de vraag van de zoon naar vergoeding voor de zorg bij hem thuis.|4.7|Uit het voorgaande volgt dat [gedaagde] is tekortgeschoten in de nakoming van haar verplichtingen uit de verzekeringsovereenkomst met de moeder. [gedaagde] is aansprakelijk voor de schade die de moeder, en dus de [eisers] als haar rechtsopvolgers, als gevolg van die tekortkoming heeft geleden. [gedaagde] heeft niet betwist dat deze schade bestaat uit de PGB-vergoeding die, indien daags na 29 juli 2016 aangevraagd, zou zijn toegekend over de periode 1 augustus 2016 tot 6 september 2016, en dat deze vergoeding in totaal € 8.812,40 bedraagt. Dit bedrag zal dan ook worden toegewezen.|4.8|Wat betreft de gevorderde verklaring voor recht dat [gedaagde] toerekenbaar is tekortgeschoten, geldt dat gesteld noch gebleken is dat de [eisers] daar, naast de toe te kennen schadevergoeding, nog een afzonderlijk belang bij hebben, zodat deze vordering zal worden afgewezen.|4.9|De vordering tot vergoeding van gemaakte buitengerechtelijke kosten van € 815,62 is niet betwist en zal worden toegewezen. Hetzelfde geldt voor de gevorderde wettelijke rente over de hoofdsom, op grond van artikel 6:119 BW, vanaf 31 januari 2018 tot de dag van algehele voldoening.|4.10|[gedaagde] zal, als de in het ongelijk gestelde partij, worden veroordeeld in de proceskosten. De kosten aan de zijde van de [eisers] worden begroot op € 826,11, bestaande uit:|- dagvaardingskosten:	€ 103,11|- griffierecht: 		€ 223|- salaris gemachtigde:	€ 500 (2 punten x € 250).|5|De beslissing|De kantonrechter:|veroordeelt [gedaagde] tot betaling aan de [eisers] van € 9.628,02, bestaande uit € 8.812,40 in hoofdsom en € 815,62 aan buitengerechtelijke kosten, vermeerderd met de wettelijke rente op grond van artikel 6:119 BW over € 8.812,40 vanaf 31 januari 2018 tot de dag van algehele voldoening;|veroordeelt [gedaagde] in de kosten van dit geding, aan de zijde van de [eisers] tot op heden vastgesteld op € 826,11;|verklaart het vonnis uitvoerbaar bij voorraad;|wijst af het meer of anders gevorderde.|Dit vonnis is gewezen door mr. S.C.H. Molin, en in het openbaar uitgesproken op 31 januari 2018."
ECLI:NL:RVS:2007:BA5246,none,Uitspraak,200606657/1,Bestuursrecht,Raad van State,2007-05-16 00:00:00,none,Eerste aanleg - meervoudig,none,none,Raad voor de Rechtspraak,2013-04-05 00:00:00,2019-02-06 10:08:59,"Bij besluit van 31 juli 2006 heeft verweerder met toepassing van artikel 8.24 van de Wet milieubeheer enkele voorschriften gewijzigd van de aan [vergunninghouder] krachtens de Wet milieubeheer verleende vergunningen van 23 september 1993 en 14 december 1995 voor een mengvoederfabriek met kantoren, detailhandel en tankstation op het adres [locatie] te [plaats]. Dit besluit is op 3 augustus 2006 ter inzage gelegd.","200606657/1.|Datum uitspraak: 16 mei 2007|AFDELING|BESTUURSRECHTSPRAAK|Uitspraak in het geding tussen:|[appellant], wonend te [woonplaats],|en|het college van burgemeester en wethouders van Weert,|verweerder.|1.    Procesverloop|Bij besluit van 31 juli 2006 heeft verweerder met toepassing van artikel 8.24 van de Wet milieubeheer enkele voorschriften gewijzigd van de aan [vergunninghouder] krachtens de Wet milieubeheer verleende vergunningen van 23 september 1993 en 14 december 1995 voor een mengvoederfabriek met kantoren, detailhandel en tankstation op het adres [locatie] te [plaats]. Dit besluit is op 3 augustus 2006 ter inzage gelegd.|Tegen dit besluit heeft appellant bij brief van 8 september 2006, bij de Raad van State ingekomen op 11 september 2006, beroep ingesteld. De gronden zijn aangevuld bij brief van 6 oktober 2006.|Bij brief van 7 november 2006 heeft verweerder een verweerschrift ingediend.|De Afdeling heeft de zaak ter zitting behandeld op 10 april 2007, waar appellant, in persoon, bijgestaan door mr. M.G.H. Vogels, advocaat te Eindhoven, en verweerder, vertegenwoordigd door ing. C.H.M. van de Water, ambtenaar van de gemeente, zijn verschenen.|Voorts is als partij gehoord vergunninghoudster, vertegenwoordigd door mr. R. van Eck, advocaat te Groenlo, en J. Noiens.|2.    Overwegingen|2.1.    Ingevolge artikel 6:13 van de Algemene wet bestuursrecht, voor zover hier van belang, kan geen beroep worden ingesteld door een belanghebbende aan wie redelijkerwijs kan worden verweten dat hij geen zienswijzen als bedoeld in artikel 3:15 naar voren heeft gebracht.|Uit artikel 6:13 van de Algemene wet bestuursrecht vloeit voort dat in beroep slechts categorieën milieugevolgen als besluitonderdelen aan de orde kunnen worden gesteld waarover een zienswijze naar voren is gebracht, tenzij het niet naar voren brengen van een zienswijze appellant redelijkerwijs niet kan worden verweten.|Appellant heeft tegen het ontwerpbesluit zienswijzen naar voren gebracht met betrekking tot geurhinder. De beroepsgronden over het rekening houden met het bouwplan voor de woonwijk ""De Chroniek"" en de cumulatie van geurhinder hebben eveneens betrekking op geurhinder. Gelet hierop is er in zoverre - anders dan verweerder en vergunninghoudster stellen - geen grond voor niet-ontvankelijkverklaring van het beroep.|2.2.    Ingevolge artikel 8.24, eerste lid, van de Wet milieubeheer kan het bevoegd gezag op aanvraag van de vergunninghouder beperkingen waaronder een vergunning is verleend en voorschriften die daaraan zijn verbonden, wijzigen, aanvullen of intrekken, dan wel alsnog beperkingen aanbrengen of voorschriften aan een vergunning verbinden.|Ingevolge het tweede lid zijn met betrekking tot de beslissing ter zake en de inhoud van die beperkingen en voorschriften de artikelen 8.6 tot en met 8.17 van de Wet milieubeheer van overeenkomstige toepassing.|Ingevolge artikel 8.11, tweede lid, van de Wet milieubeheer kan een vergunning in het belang van de bescherming van het milieu onder beperkingen worden verleend. Ingevolge het derde lid van dit artikel worden in het belang van het bereiken van een hoog niveau van bescherming van het milieu aan de vergunning de voorschriften verbonden die nodig zijn om de nadelige gevolgen die de inrichting voor het milieu kan veroorzaken, te voorkomen of, indien dat niet mogelijk is, zoveel mogelijk - bij voorkeur bij de bron - te beperken en ongedaan te maken. Daarbij wordt ervan uitgegaan dat in de inrichting ten minste de voor de inrichting in aanmerking komende beste beschikbare technieken worden toegepast. Uit artikel 8.11, tweede en derde lid, volgt dat de vergunning moet worden geweigerd indien de nadelige gevolgen die de inrichting voor het milieu kan veroorzaken door het stellen van voorschriften en beperkingen niet kunnen worden voorkomen dan wel niet voldoende kunnen worden beperkt.|Bij de toepassing van de hiervoor genoemde bepalingen komt verweerder een zekere beoordelingsvrijheid toe.|2.3.    Ingevolge vergunningvoorschrift V12a/D10a mogen de uit de inrichting afkomstige geurstoffen in de woonomgeving bij woonbebouwing, objecten van dag- en verblijfsrecreatie en andere stankgevoelige objecten de uurgemiddelde immissieconcentratie van 2 g.e./m3 gedurende 98% van de tijd per jaar niet overschrijden.|2.3.1.    Appellant kan zich niet met dit voorschrift verenigen. In de eerste plaats voert hij aan dat verweerder onvoldoende heeft onderbouwd waarom thans kan worden volstaan met een geurnorm die minder streng is dan de norm die in de vergunningen van 23 september 1993 en 14 december 1995 is opgenomen.|Daarnaast voert appellant aan dat in de berekeningen van de geurimmissie die ten grondslag liggen aan het bestreden besluit ten onrechte is uitgegaan van een productie van 81.000 ton diervoeders per jaar, terwijl op grond van de voor de inrichting verleende vergunningen een aanzienlijk grotere productie is toegestaan. Daarbij is geen specifieke beperking opgenomen voor de te produceren hoeveelheid geperst mengvoeder. Verweerder had bij de berekening van de geurimmissie dan ook van de maximale productiecapaciteit moeten uitgaan, aldus appellant.|Appellant heeft door Amitec B.V. geurberekeningen laten uitvoeren, waaruit blijkt dat bij een productie van meer dan 81.000 ton per jaar in de omgeving van de inrichting niet meer aan de geurnorm van 2 g.e./m3 als 98-percentiel kan worden voldaan. Dat in voorschrift V14a/D12a is voorgeschreven dat vergunninghoudster jaarlijks door middel van een berekening dient aan te tonen dat aan de in voorschrift V12a/D10a opgenomen geurnorm wordt voldaan, kan daaraan volgens appellant niet afdoen, omdat een overschrijding van de geurnorm hierdoor niet wordt voorkomen.|2.3.2.    Verweerder heeft bij het nemen van het bestreden besluit aansluiting gezocht bij de Nederlandse emissie richtlijn lucht (hierna: de NeR). In de bijzondere regeling A3 (Mengvoederfabrieken) van de NeR wordt voor aaneengesloten woonbebouwing een geurbelasting van maximaal 2 g.e./m3 als 98-percentiel als aanvaardbaar hinderniveau aangemerkt; voor verspreid liggende woonbebouwing kan - afhankelijk van de lokale omstandigheden - een geurbelasting van maximaal 2 g.e./m3 als 95-percentiel als aanvaardbaar hinderniveau worden beschouwd. Omdat uit de berekeningen blijkt dat bij geen van de woningen in de omgeving van de inrichting een hogere geurbelasting optreedt dan 2 g.e./m3 als 98-percentiel, heeft verweerder deze waarde in voorschrift V12a/D10a voor alle woningen als grenswaarde opgenomen.|Verweerder stelt dat geurhinder bij mengvoederbedrijven voornamelijk wordt bepaald door de emissie van de koelers. Deze worden uitsluitend gebruikt bij de productie van geperste mengvoeders, terwijl in de inrichting zowel geperste mengvoeders (korrelmengvoeders) als meelmengvoeders worden vervaardigd. Op grond van productiegegevens over de voorgaande jaren is verweerder bij het nemen van het bestreden besluit uitgegaan van een productie van 81.000 ton geperste mengvoeders per jaar. Uit de bij de aanvraag en het bestreden besluit gevoegde immissieberekeningen blijkt volgens hem dat bij deze productieomvang aan voorschrift V12a/D10a kan worden voldaan.|2.3.3.    Ingevolge artikel 5a.1, tweede lid, van het Inrichtingen- en vergunningenbesluit milieubeheer in samenhang met artikel 1, eerste lid, van de Regeling aanwijzing BBT-documenten (hierna: de regeling) houdt het bevoegd gezag bij de bepaling van de voor een inrichting in aanmerking komende beste beschikbare technieken rekening met de documenten vermeld in tabel 2 van de bij deze regeling behorende bijlage.|2.3.4.    De Afdeling overweegt dat de in voorschrift V12a/D10a opgenomen maximale geurbelasting niet hoger is dan hetgeen in de bijzondere regeling A3 van de NeR als aanvaardbaar hinderniveau wordt aangemerkt. De NeR is als document opgenomen in tabel 2 van de bijlage behorende bij de regeling. Gelet hierop is de Afdeling van oordeel dat verweerder voorschrift V12a/D10a in redelijkheid toereikend heeft kunnen achten ter bescherming tegen geurhinder vanwege de inrichting.|2.3.5.    De Afdeling overweegt voorts het volgende. Uit de stukken en het verhandelde ter zitting blijkt dat in de inrichting zowel geperste mengvoeders als meelmengvoeders worden geproduceerd. Gelet op hetgeen in de bijzondere regeling A3 van de NeR is vermeld, kan ervan worden uitgegaan dat geuremissie vanuit de inrichting hoofdzakelijk wordt veroorzaakt door de productie van geperste mengvoeders waarbij koelers worden gebruikt. In de inrichting worden daarnaast verschillende soorten geperste mengvoeders vervaardigd, waarbij de geuremissie per soort varieert.|De Afdeling stelt vast dat in het kader van de voor de inrichting verleende vergunning van 14 december 1995 de productie van 156.000 ton veevoeders per jaar is aangevraagd en vergund. De vergunningen van 23 september 1993 en 14 december 1995, met inbegrip van de aanvragen, bevatten geen nadere beperking van de productiecapaciteit voor geperste mengvoeders. Evenmin is daarin een nadere verdeling of beperking opgenomen ten aanzien van de te produceren hoeveelheden van verschillende typen geperste mengvoeders. Dit brengt mee dat vergunninghoudster - binnen de grenzen van de geurnorm van 2 g.e./m3 als 98-percentiel - vrij is de hoeveelheden en typen geperste mengvoeders te bepalen, mits de vergunde productiecapaciteit van 156.000 ton per jaar niet wordt overschreden. Tevens is ter zitting gebleken dat de vergunde capaciteit van de koelers geen belemmering vormt om meer dan 81.000 ton geperst mengvoeder per jaar te produceren.|De geurimmissieberekeningen die aan het bestreden besluit ten grondslag liggen, zijn gebaseerd op een productie van 81.000 ton geperste mengvoeders per jaar volgens de verdeling naar type mengvoeder die vergunninghoudster in het verzoek tot wijziging van de vergunningvoorschriften heeft vermeld. Gezien de mogelijke variaties in de productie van mengvoeders is de Afdeling van oordeel dat verweerder er niet enkel op grond van deze geurimmissieberekeningen van heeft kunnen uitgaan dat aan de geurnorm van 2 g.e./m3 als 98-percentiel kan worden voldaan. In dit verband is tevens van belang dat verweerder ter zitting heeft verklaard dat de geurnorm reeds bij een productie van minder dan 81.000 ton geperste mengvoeders per jaar zou kunnen worden overschreden, afhankelijk van de gefabriceerde soort(en) geperste mengvoeders. Het bestreden besluit berust in zoverre, in strijd met artikel 3:46 van de Algemene wet bestuursrecht, niet op een deugdelijke motivering.|2.4.    Het beroep is gegrond. Het bestreden besluit dient te worden vernietigd voor zover het voorschrift V12a/D10a betreft. Gezien de samenhang van de voorschriften V13a/D11a en V14a/D12a met voorschrift V12a/D10a dient het bestreden besluit ook te worden vernietigd voor zover het deze voorschriften betreft. De overige beroepsgronden behoeven geen bespreking.|2.5.    Verweerder dient op na te melden wijze in de proceskosten te worden veroordeeld.|3.    Beslissing|De Afdeling bestuursrechtspraak van de Raad van State|Recht doende in naam der Koningin:|I.    verklaart het beroep gegrond;|II.    vernietigt het besluit van het college van burgemeester en wethouders van Weert van 31 juli 2006, voor zover het betreft de voorschriften V12a/D10a, V13a/D11a en V14a/D12a;|III.    veroordeelt het college van burgemeester en wethouders van Weert tot vergoeding van bij appellant in verband met de behandeling van het beroep opgekomen proceskosten tot een bedrag van € 932,73 (zegge: negenhonderdtweeëndertig euro en drieënzeventig cent), waarvan een gedeelte groot € 644,00 is toe te rekenen aan door een derde beroepsmatig verleende rechtsbijstand; het dient door de gemeente Weert aan appellant onder vermelding van het zaaknummer te worden betaald;|IV.    gelast dat de gemeente Weert aan appellant het door hem voor de behandeling van het beroep betaalde griffierecht ten bedrage van € 141,00 (zegge: honderdeenenveertig euro) vergoedt.|Aldus vastgesteld door mr. J.H. van Kreveld, Voorzitter, en mr. J.G.C. Wiebenga en mr. M.W.L. Simons-Vinckx, Leden, in tegenwoordigheid van mr. J. Heijerman, ambtenaar van Staat.|w.g. Van Kreveld                w.g. Heijerman|Voorzitter                     ambtenaar van Staat|Uitgesproken in het openbaar op 16 mei 2007|255-483."
ECLI:NL:GHDHA:2020:2155,none,Uitspraak,200.284.086/01,Civiel recht,Gerechtshof Den Haag,2020-11-17 00:00:00,"Eerste aanleg: ECLI:NL:RBDHA:2020:9525, (Gedeeltelijke) vernietiging en zelf afgedaan",Hoger beroep kort geding,'s-Gravenhage,none,Raad voor de Rechtspraak,2020-11-13 00:00:00,2020-11-17 10:30:35,onrechtmatige overheidsdaad? gratieverzoek van levenslang gestrafte; artikel 3 EVRM; bijzondere omstandigheden; afwijzing verzoek doorstaat terughoudende toets,"GERECHTSHOF DEN HAAG|Afdeling Civiel Recht|Zaaknummer		: 200.284.086/01|Zaak-/rolnummer rechtbank	: C/09/596582/KG ZA 20-697|Arrest van 17 november 2020|inzake|DE STAAT DER NEDERLANDEN (Ministerie van Justitie en Veiligheid),|zetelend te Den Haag,|appellant,|hierna te noemen: de Staat,|advocaat: mr. G.C. Nieuwland te Den Haag,|tegen|[geïntimeerde] ,|verblijvende [te verblijfplaats] ,|geïntimeerde,|hierna te noemen: [geïntimeerde] ,|advocaat: mr. M.C. van Linde te Groningen.|Het geding|Bij turbospoedappeldagvaarding van 6 oktober 2020 is de Staat in hoger beroep gekomen van het vonnis van 30 september 2020 dat de voorzieningenrechter van de rechtbank Den Haag, team handel, tussen partijen heeft gewezen. De Staat heeft acht grieven tegen het vonnis aangevoerd. [geïntimeerde] heeft de grieven bij memorie van antwoord (met producties) bestreden. Op 3 november 2020 hebben partijen hun standpunten doen bepleiten door hun advocaten. Daarbij is gebruik gemaakt van pleitnota’s die deel uitmaken van het dossier.|Tot slot is arrest bepaald.|Beoordeling van het hoger beroep|Feiten|1. In deze zaak gaat het kort gezegd om de vraag of de Minister voor Rechtsbescherming (vallend onder het Ministerie van Justitie en Veiligheid, hierna: de Minister) onrechtmatig heeft gehandeld door het gratieverzoek van [geïntimeerde] van 9 april 2015 af te wijzen, in afwijking van een positief advies van de strafkamer van dit hof. Het hof houdt bij de beoordeling rekening met de volgende vaststaande feiten.|1.1.|Bij – onherroepelijk – arrest van de strafkamer van dit hof van [dd arrest] 1989 is [geïntimeerde] veroordeeld tot een levenslange gevangenisstraf wegens het medeplegen van doodslag en het medeplegen van een drievoudige moord.|1.2.|[geïntimeerde] verblijft sinds 9 oktober 1987 in detentie (inclusief voorarrest).|1.3.|[geïntimeerde] heeft in de afgelopen jaren verschillende gratieverzoeken ingediend. Naar aanleiding van het vijfde gratieverzoek van [geïntimeerde] heeft de strafkamer van dit hof in oktober 2013 een advies uitgebracht. Daarin heeft zij opgemerkt dat in strijd met de rechtspraak van het EHRM en buiten de schuld van [geïntimeerde] in het geheel geen activiteiten waren ontplooid ten behoeve van de mogelijke resocialisatie van [geïntimeerde] . De strafkamer heeft daarom geadviseerd om de beslissing een jaar aan te houden, met het verzoek om na een jaar nader geïnformeerd te worden. Aan dit advies is geen gehoor gegeven. Het verzoek is op 10 juni 2014 afgewezen.|1.4.|Bij vonnis van 18 september 2014 heeft de voorzieningenrechter van de rechtbank Den Haag de Staat bevolen om een begin te maken met de activiteiten gericht op de resocialisatie van [geïntimeerde] om zijn vorderingen op dat gebied bij de beoordeling van een nieuw gratieverzoek te kunnen betrekken. De Staat heeft uitvoering gegeven aan deze veroordeling.|1.5.|Op 9 april 2015 heeft [geïntimeerde] een zesde gratieverzoek ingediend (hierna: het gratieverzoek). Over dat verzoek gaat deze zaak.|1.6.|Het Openbaar Ministerie (hierna: OM) heeft de Kroon in 2016 geadviseerd het gratieverzoek af te wijzen. Ook de strafkamer van dit hof heeft negatief geadviseerd. Zij heeft daartoe samengevat overwogen dat zij nog steeds niet in staat was om, zoals artikel 3 EVRM eist, op betekenisvolle wijze te|toetsen ""of bij de verzoeker sprake is van dermate significante veranderingen en een zodanige vooruitgang richting reclassering gedurende de gevangenisstraf dat voortduring daarvan niet langer kan worden gerechtvaardigd door strafdoelen”|, dit omdat buiten de schuld van [geïntimeerde] slechts sinds korte tijd resocialisatie-activiteiten waren ontplooid.|1.7.|Op verzoek van [geïntimeerde] heeft de Staat zich (uiteindelijk) bereid verklaard nader advies van de strafkamer van dit hof in te winnen, voordat op het gratieverzoek zou worden beslist.|1.8.|Bij vonnis van de voorzieningenrechter van de rechtbank Den Haag van 14 april 2017 is de Staat veroordeeld om aan [geïntimeerde] concreet duidelijk te maken aan welke eisen en/of voorwaarden hij moet voldoen om in aanmerking te komen voor gratie. Naar aanleiding van deze veroordeling heeft de Staatssecretaris van Veiligheid en Justitie bij brief van 12 mei 2017 samengevat aan [geïntimeerde] geschreven dat wordt verwacht:|(i) dat [geïntimeerde] “verantwoording” neemt voor de gepleegde feiten door inzicht te geven in zijn rol bij de feiten waarvoor hij is veroordeeld en dit naar waarheid en compleet ter kennis van de nabestaanden brengt (middels het OM);|(ii) dat [geïntimeerde] zekerheid biedt dat contact met de nabestaanden daadwerkelijk kan worden vermeden, nu het OM de nabestaanden in Hong Kong niet kan beschermen door middel van het stellen van voorwaarden; hiervoor dient [geïntimeerde] in ieder geval inzichtelijk te maken waar zijn beoogde woon- en verblijfplaats na gratieverlening zal zijn en op welke wijze hij in zijn bestaan zal voorzien. Vervolgens zal de Staatssecretaris, voor zover dat mogelijk is, laten onderzoeken of de nabestaanden in de nabijheid van die woon- en verblijfplaats wonen of werken, zodat het OM dat in de beoordeling kan meewegen en de nabestaanden, indien daar aanleiding toe is en voor zover mogelijk, in kennis kan stellen van de gratieprocedure.|(iii) dat [geïntimeerde] zich in detentie goed blijft gedragen en dat zijn verloven goed en zonder incidenten verlopen, zodat op termijn onbegeleid verlof zou kunnen worden toegekend, en|(iv) tot slot, dat als onbegeleid verlof toegekend kan worden, [geïntimeerde] verdere vooruitgang dient te boeken in zijn ontwikkeling, waarbij zal moeten blijken dat [geïntimeerde] zich zelfstandig kan redden en dat het recidivegevaar laag blijft.|1.9.|Op 18 mei 2018 heeft het OM opnieuw geadviseerd het gratieverzoek af te wijzen.|1.10.|Op 1 oktober 2018 heeft ook de strafkamer van dit hof opnieuw advies uitgebracht. De strafkamer beschikte daarbij slechts over verslagen van de verloven tot februari 2018 en niet over verslagen van de verloven in de periode maart tot en met augustus 2018, omdat de Staat die laatste verslagen niet aan de strafkamer had toegezonden. In haar advies heeft de strafkamer vastgesteld dat [geïntimeerde] inmiddels onbegeleide verloven had gehad die zonder incidenten waren verlopen en dat alle omstandigheden die uit de processtukken naar voren komen nog altijd wezen op een voortdurende positieve ontwikkeling. Reeds omdat actuele informatie ontbrak achtte de strafkamer zich echter nog steeds niet in staat om op betekenisvolle wijze te toetsen of aannemelijk was geworden dat met de voortzetting van de tenuitvoerlegging van de opgelegde straf geen met de strafrechtstoepassing na te streven doel in redelijkheid zou worden gediend. De strafkamer zag daarin aanleiding om negatief te adviseren.|1.11.|Op verzoek/sommatie van [geïntimeerde] heeft de Staat toegezegd de strafkamer van het hof opnieuw om advies te vragen en om de strafkamer daarbij alsnog te voorzien van informatie over alle genoten verloven en recente informatie van het NIFP.|1.12.|Nadat het OM wederom afwijzend had geadviseerd heeft ook de strafkamer van dit hof op 25 mei 2020 opnieuw een advies uitgebracht. Dit advies (hierna ook: het hofadvies) luidt onder meer als volgt:|D. Beoordeling van het verzoek|(…)|Ten einde te toetsen of die doelen|[de met de strafrechtstoepassing na te streven doelen: generale en speciale preventie en vergelding, hof]|in redelijkheid (nog) worden gediend met het voortduren van de detentie van verzoeker, sluit het hof aan bij de, zoals hiervoor onder de rubriek 'Toetsingskader' overwogen, criteria die het Adviescollege langgestraften ingevolge art.4, vierde lid, van het Besluit Adviescollege langgestraften zou hebben gehanteerd indien het verzoek ter advisering aan haar zou zijn voorgelegd, te weten:|a. het recidiverisico;|b. de delictgevaarlijkheid;|c. het gedrag en de ontwikkeling van de levenslanggestrafte gedurende zijn detentie;|d. de impact op de slachtoffers en nabestaanden en in de sleutel daarvan de vergelding.|Het hof schaart de criteria onder a, b en c onder de generale en speciale preventie en het|criterium d onder de vergelding.|(...)|Het hof is van oordeel dat de (…) eis|[van het OM, hof]|dat de verzoeker volledige verantwoordelijkheid neemt voor die feiten|[de bewezenverklaarde feiten, hof]|, niet past binnen de bijzondere rol en positie van gratie in het Nederlandse strafrecht en evenmin strookt met de rechtspraak van het Europees Hof voor de Rechten van de Mens. In een strafprocedure wordt van een verdachte niet verlangd dat hij zichzelf belast en in die zin meewerkt, en dat kan reeds daarom in een gratieprocedure niet anders zijn. Door de voorwaarde van 'medewerking' te blijven stellen wordt de mate van het gevaar dat verzoeker zou vormen voor de samenleving in feite steeds gewaardeerd op het moment dat het strafbare feit plaatsvond, en wordt - ten onrechte - geen rekening gehouden met het re-integratieproces en de vooruitgang van de gedetineerde. (vgl. EHRM 13-06-2019, ECLI:CE:ECHR:2019:0.6I3JUD007763116, Marcello Viola/Italië).|Het hof is, anders dan de advocaat-generaal, van oordeel dat blijkens het door de|deskundigen zijdens het Pieter Baan Centrum uitgevoerde onderzoek - waarover hierna|meer - genoegzaam naar voren komt dat de verrichte risicotaxaties geen aanleiding geven|tot zorgen aangaande de persoon van de verzoeker of van enig rechtens relevant voorbehoud dienaangaande.|Generale en speciale preventie (a, b, en c.)|Het hof stelt vast dat alle omstandigheden die uit de (meest) recente stukken in de gratieprocedure naar voren komen wijzen op een voortdurende en onverminderd positieve ontwikkeling. Zo heeft de verzoeker sinds september 2017 een reeks van maandelijkse onbegeleide resocialisatieverloven genoten, in welk kader hij telkens zonder incidenten|diverse resocialisatie- en re-integratieactiviteiten heeft ontplooid.|Aan de in het Detentieplan beschreven doelstellingen - zelfontplooiing, zelfinitiatief en|zelfredzaamheid - voldoet de verzoeker steeds in alle opzichten.|Op grond van het verrichte psychiatrisch en psychologisch onderzoek, zoals daarvan blijkt|uit het recente zijdens het Pieter Baan Centrum over de verzoeker uitgebrachte multidisciplinaire rapport, stelt het hof vast dat er geen sprake is van een ziekelijke stoornis en/of van een gebrekkige ontwikkeling van de geestvermogens. Van een persoonlijkheidsstoornis is evenmin sprake. Die bevindingen zijn consistent met de bevindingen van eerder onderzoek. Met name door de gestarte resocialisatieactiviteiten, die op een gegeven moment zijn uitgebreid met verlofmogelijkheden, is zijn functioneren verbeterd en is geen sprake (meer) van een eerder vermoede - maar niet gediagnosticeerde - aanpassingsstoornis en een depressieve stoornis.|Er bestaat geen reden om een verhoogd risico op agressie aan te nemen. De verzoeker heeft een goede zelfbeheersing, heeft een internaliserende coping en risico mijdend. Er is verder geen sprake van impulsiviteit, neiging tot vijandigheid, middelenmisbruik of persoonlijkheidsproblematiek Verrichte risicotaxaties wijzen op een laag risico op gewelddadig gedrag.|Het item ‘stresshantering’ is als enige verhoogd vanwege zijn kwetsbaarheid als gevolg van institutionalisering gedurende ruim 32 jaren detentie.|De verzoeker scoort gunstig op de zogenaamde interne items (zoals intelligentie, zelfcontrole en empathische vermogens). Ook de te scoren motivationele items pakken gunstig uit.|Impact op de slachtoffers en nabestaanden en in de sleutel daarvan de vergelding (d.).|Het hof ziet onder ogen dat de verzoeker als verdachte in zijn strafzaak veroordeeld is voor|een roofoverval waarbij hij - als medepleger - zijn slachtoffers, onder wie een meisje van vijf|jaar en een baby van zes weken oud, in hun slaap heeft overvallen en op gruwelijke wijze|met messteken heeft gedood, welke feiten hem ten volle konden worden aangerekend.|Het Ministerie (Directie Voorlichting) heeft op 21 mei 2013 een ""Analyse impact op de|samenleving van invrijheidstelling [geïntimeerde] "" uitgebracht. De conclusie van deze analyse|luidt - samengevat weergegeven - dat de potentiële impact op de samenleving van de|vrijlating van verzoeker niet exact kan worden voorspeld. Het aantal slachtoffers en de|gruwelijkheid van het strafbare feit maken echter dat de impact als potentieel groot wordt|ingeschat.|Het hof neemt zonder meer aan dat het door deze feiten bij de nabestaanden veroorzaakte onnoemelijke leed en verdriet nog immer bestaan en dat zij ook thans nog in meerdere of mindere mate negatief zullen staan tegenover het verlenen van gratie aan de verzoeker.|Ook zullen, zo neemt het hof aan, over deze feiten naar hun aard in bredere zin in de samenleving nog gevoelens van onbehagen beslaan. Immers, niet is aan te nemen dat in het|relatief korte tijdsverloop ten opzichte van het in 2013 uitgebrachte rapport, het gemis, de|gevoelens en belevingen over het verlies van de nabestaanden veel aan betekenis zullen|hebben ingeboet. Dit rapport is meer dan 25 jaar na de datum van de feiten waarvoor de|verzoeker is veroordeeld tot een levenslange gevangenisstraf, tot stand gekomen en getuigt|niet van heling door tijdverloop. Om diezelfde reden is niet aannemelijk dat de impact in de|komende jaren nog veel zal veranderen.|Tenslotte speelt een rol dat naar het oordeel van het hof van de nabestaanden niet (bij herhaling) kan en mag worden gevraagd of verwacht dat zij bijdragen aan een eventuele|gratiëring van de verzoeker door jegens hem 'bevrijdend', in de zin van instemmend, te|verklaren.|De vergeldingsbehoefte die bij de nabestaanden en in de samenleving in bredere zin van|zulke ernstige misdrijven kan bestaan, en die niet noodzakelijkerwijze vermindert naarmate|de tijd verstrijkt, kan niet doorslaggevend zijn voor de afweging in het kader van de|gratiëring. Het is een factor, die in de loop van de tijd verbleekt, juist omdat op die concrete|vergeldingsbehoefte geen maat staat. De concrete vergeldingsdrang gaat gaandeweg op in|de meer abstracte notie van 'vergelding' die in essentie in elke vorm van bestraffing besloten|ligt.|Voor zover de levenslange gevangenisstraf mede ziet op die vergelding, heeft als uitgangspunt te gelden dat vergelding aan grenzen is gebonden. De vergelding houdt niet slechts in dat op een bepaald vergrijp een sanctie volgt, en wel 'ter verevening' van het aangedane onrecht, ter morele genoegdoening; zij geeft ook aan dat aan deze reactie een 'grens' is. Vergelding impliceert niet, en mag niet impliceren, een niet aan enige maat gebonden, feitelijk absolute uitsluiting uit de maatschappij van een dader.|Dat is ook de kern van de jurisprudentie van het EHRM: een voor de veroordeelde aanhoudend en langdurig, volstrekt uitzichtloze situatie is strijdig met het verdragsrecht.|De maatschappelijke reactie moet in zekere evenredigheid staan tot het begane antisociale gedrag. Dat betekent al met al dat de vraag of de - door de misdaden gemaakte - inbreuk op de rechtsorde is geheeld van groot belang is maar dat het antwoord op die vraag niet onder alle omstandigheden de doorslag geeft voor de te nemen beslissing.|De vraag of thans nog in overwegende mate (negatief) gewicht moet/mag worden toegekend aan het strafdoel van vergelding - de impact op slachtoffers/nabestaanden en de samenleving in bredere zin toen, nu en, naar het hof aanneemt, ook in de toekomst - beantwoordt het hof ontkennend.|Conclusies|De verzoeker heeft gezien de het gratiedossier betreffende stukken, in alle opzichten een blijvend positieve ontwikkeling doorgemaakt. Zijn maandelijkse onbegeleide resocialisatieverloven die hij sinds 9 september 2017 heeft genoten zijn alle probleemloos verlopen en hij heeft gedurende het resocialisatietraject de vaardigheden ontwikkeld die nodig zijn om buiten zijn huidige detentiesituatie een bestaan op te bouwen.|Dat vanwege de Nederlandse Staat in verband met verzoekers verblijfsstatus als 'ongewenst|vreemdeling' geen extramurale activiteiten voor hem zijn ondernomen op het terrein van|huisvesting en werk in Nederland, mag de verzoeker naar het oordeel van het hof niet|worden tegengeworpen.|Aan het gegeven dat de verzoeker tot ongewenst vreemdeling is verklaard en dat op hem de rechtsplicht rust na ommekomst van zijn detentie Nederland te verlaten, komt naar het oordeel van het hof geen betekenis toe bij de beantwoording van de in de onderhavige procedure te voorliggende vraag, namelijk of aannemelijk geworden is dat met de tenuitvoerlegging van de rechterlijke beslissing of de voortzetting daarvan geen met de strafrechtstoepassing na te streven doel in redelijkheid wordt gediend.|Evenmin is in het kader van de beantwoording rechtens relevant hoe een eventueel vertrek naar China (Hong Kong) vorm en inhoud dient te krijgen De advocaat-generaal heeft het antwoord op die vraag betrokken bij het tot afwijzing van het verzoek strekkende advies van het Openbaar Ministerie.|Voorts is het hof van oordeel dat risicotaxaties uitwijzen dat het recidiverisico zeer laag is; de verzoeker heeft goede zelfbeheersing, heeft een internaliserende coping, en hij is risico vermijdend. Er is verder geen sprake van impulsiviteit, neiging tot vijandigheid, middelenmisbruik of persoonlijkheidsproblematiek.|De verzoeker heeft met het oog zijn resocialisatie al datgene ondernomen wat van hem in dat kader in de gegeven omstandigheden kan en mag worden gevergd.|Door toedoen van de Slaat en gelet op de opstelling van het Openbaar Ministerie, verkeert de verzoeker thans in een situatie, die de facto uitzichtloos is. Als ongewenst vreemdeling kan hij thans niet (verder) resocialiseren binnen de Nederlandse samenleving, omdat hij de status heeft van ongewenst vreemdeling. De verzoeker zelf kan daaraan niets toe- of afdoen. Er is een zodanig gebrek aan perspectief op vrijlating, dat de verdere effectuering van de opgelegde levenslange gevangenisstraf naar het oordeel van het hof als inhumaan (in de zin van artikel 3 EVRM) moet worden gekwalificeerd.|Alles afwegende en concluderende is naar het oordeel van het hof thans - na verloop van ruim 32 jaren detentie - aannemelijk geworden dat met de tenuitvoerlegging van de rechterlijke beslissing of de voortzetting daarvan geen met de strafrechtstoepassing na te streven doet in redelijkheid wordt gediend.|Hetgeen hiervoor is overwogen leidt er toe dat hel hof met eenparigheid van stemmen, Uwe Majesteit adviseert het verzoek toe te wijzen.|1.13.|Bij brief van 7 juli 2020 heeft de Minister het gratieverzoek met Koninklijke machtiging afgewezen. In de brief staat onder meer het volgende vermeld:|""(...)|Beoordeling|In uw situatie is geen sprake van enige omstandigheid, waarmede de rechter op het tijdstip van zijn beslissing geen of onvoldoende rekening heeft gehouden of kunnen houden en die, ware zij op dat tijdstip wel of voldoende bekend geweest, hem aanleiding zou hebben gegeven tot het opleggen van een andere straf of maatregel, of tot het afzien daarvan.|Uw verzoek dient derhalve te worden beoordeeld tegen de achtergrond van artikel 2 onder b van de Gratiewet. Dat wil zeggen dat dient te worden beoordeeld of aannemelijk is geworden dat met de tenuitvoerlegging van de rechterlijke beslissing of de voortzetting daarvan geen met de strafrechtstoepassing na te streven doel in redelijkheid wordt gediend. Van een dergelijke situatie is mijns inziens - alle relevante omstandigheden in aanmerking genomen - geen sprake.|De met de strafrechtstoepassing na te streven doelen zijn naast vergelding, het voorkomen van herhaling, afschrikken en het beschermen van de samenleving.|Het Hof overweegt in het advies dat na bijna 33 jaar detentie er geen ruimte meer is voor vergelding. Ik ben dat in deze stelligheid niet zonder meer eens met het Hof. Bij de beantwoording van de vraag of er nog ruimte is voor vergelding is de inmiddels verstreken duur van de opgelegde gevangenisstraf zeker een belangrijke factor maar deze moet nog steeds afgewogen worden tegen andere factoren, zoals de ernst van de gepleegde feiten, de impact op nabestaanden en het maatschappelijk effect bij gratieverlening.|Gelet op de ernst van de feiten waarvoor u bent veroordeeld, de vier mensenlevens die daarbij verloren zijn gegaan, waaronder de levens van een kind van vijf jaar en een baby van zes maanden, en het onbeschrijfelijke leed voor de nabestaanden dat daarmee gepaard is gegaan, ben ik van opvatting dat de verdere tenuitvoerlegging van uw levenslange gevangenisstraf ook nog steeds het doel van vergelding dient. Ik deel dus niet het standpunt van het hof dat dit strafdoel inmiddels geen betekenis meer kan of mag hebben.|Voorts neem ik in aanmerking dat, zoals hierboven opgemerkt, vergelding slechts één van de met de strafrechtstoepassing te dienen doelen is. Het voorkomen van herhaling en het beschermen van de samenleving wegen voor mij tenminste even zwaar. Uit het advies van het openbaar ministerie blijkt dat u onvoldoende inzicht hebt gegeven in de feitelijke gang van zaken bij het plegen van het delict, als gevolg waarvan geen accurate delict-analyse kan worden opgesteld. Dat bemoeilijkt niet alleen de rouwverwerking bij de nabestaanden, maar verhindert bovendien dat een optimale risicotaxatie kan worden gemaakt. Weliswaar meent het hof dat het recidiverisico laag is, maar een delict-analyse als voornoemd zou kunnen bijdragen aan een adequatere beoordeling van dat risico.|Verder weegt mee dat u - als gevolg van uw status van ongewenst vreemdeling - tot nu toe niet in staat bent geweest om op een toereikende wijze te werken aan uw resocialisatie (in Nederland, laat staan in Hongkong). Ook dat bemoeilijkt een optimale risicotaxatie en een verantwoorde terugkeer in de samenleving. Het hof overweegt dienaangaande weliswaar dat de ongewenstverklaring u niet zou mogen worden tegengeworpen, maar daarmee verliest het hof uit het oog dat die ongewenstverklaring het gevolg is van uw eigen handelen, zodat de consequenties daarvan in beginsel voor uw risico komen. Los daarvan is uw status in elk geval van betekenis voor de te verrichten resocialisatie-activiteiten. Resocialisatie dient zich niet op Nederland te richten maar op Hongkong.|Het bovenstaande laat onverlet dat het positieve advies van het Hof een relevant en nieuw gegeven is in de procedure voor een eventuele gratieverlening. Op dit moment acht ik het echter niet verantwoord u zonder verdere voorbereiding op en begeleiding bij terugkeer naar Hongkong gratie te verlenen en uit te zetten naar Hongkong. Ik verwijs in dit verband ook naar de zorgen die het openbaar ministerie in het gratie-advies op dit punt uit. Ook voor de nabestaanden, die te Hongkong wonen, moet die terugkeer veilig zijn. Zo zal duidelijk moeten zijn waar u zich in Hongkong vestigt en hoe ter plaatste invulling gegeven kan worden aan volgens het OM noodzakelijke bijzondere voorwaarden zoals een verbod om in contact te treden met de nabestaanden. Ik verwijs in dit verband ook naar mijn brief van 12 mei 2017, waarin ik de voorwaarden heb geschetst waaraan moet zijn voldaan voordat aan u gratie kan worden verleend.|Gezien het positieve advies van het Hof ben ik wel van oordeel dat thans nader dient te worden bezien op welke wijze een eventuele repatriëring naar Hongkong en terugkeer in de samenleving aldaar op veilige en verantwoorde wijze mogelijk zou zijn. Ik heb de Dienst Justitiële Inrichtingen opdracht gegeven om, samen met u, een daarop gericht plan op te stellen en daaraan uitvoering te geven. Daartoe zal mogelijk (en voor zover nodig) ook in contact worden getreden met de autoriteiten ter plaatse. Uiteraard verwacht ik van u - waar nodig - ook volle medewerking.|Op basis van dat plan, en afhankelijk van de resultaten van de uitvoering daarvan, zal bij de behandeling van een volgend gratieverzoek worden bezien of verlening van gratie, rekening houdend met alle relevante belangen, aan de orde is. Hiermee is er voor u een reëel perspectief op vrijlating en is uw situatie niet uitzichtloos. Dat de verdere effectuering van de opgelegde levenslange gevangenisstraf als inhumaan (in de zin van artikel 3 EVRM) moet worden gekwalificeerd, onderschrijf ik dan ook niet.|1.14.|Op 23 juli 2020 heeft een overleg plaatsgevonden tussen de Dienst Justitiële Inrichtingen (DJI) en [geïntimeerde] over de in de gratiebeslissing bedoelde aanpassing van het detentieplan van [geïntimeerde] . Naar aanleiding van dit gesprek heeft de Minister besloten dat de frequentie van de aan eiser te verlenen onbegeleide verloven vanaf 1 september 2020 wordt|verhoogd naar drie keer per maand.|Vorderingen en beslissing in eerste aanleg|2.1.|[geïntimeerde] heeft in eerste aanleg gevorderd dat de voorzieningenrechter bij uitvoerbaar bij voorraad te verklaren vonnis (i) de Staat zal gebieden om binnen twee weken na het te wijzen vonnis de beslissing van de Minister van 7 juli 2020 tot afwijzing van het gratieverzoek van [geïntimeerde] te (doen) herroepen en opnieuw daarop te (doen) beslissen, met inachtneming van het in het vonnis neergelegde oordeel van de voorzieningenrechter over die beslissing van 7 juli 2020 en (ii) de Staat zal veroordelen in de proceskosten.|2.2.|De voorzieningenrechter heeft de vordering toegewezen, met dien verstande dat de Staat een termijn van 2 maanden is gegeven (in plaats van de gevorderde 2 weken) om de gratiebeslissing te (doen) herroepen en opnieuw te (doen) beslissen met inachtneming van de overwegingen van het vonnis. Naar het oordeel van de voorzieningenrechter heeft de Staat - kort samengevat en zakelijk weergegeven – onrechtmatig gehandeld jegens [geïntimeerde] door onvoldoende te motiveren op grond van welke bijzondere omstandigheden de Minister naar zijn mening in redelijkheid mocht afwijken van het positieve hofadvies van 25 mei 2020. De voorzieningenrechter heeft daartoe onder meer overwogen dat de door de Minister gebezigde motivering slechts blijk geeft van een van de rechter afwijkend inzicht over de strafrechtstoepassing, terwijl het gratie-instrument daartoe niet strekt.|Vordering in appel en grieven|3.1.|De Staat vordert in appel vernietiging van het bestreden vonnis en alsnog afwijzing van de vorderingen van [geïntimeerde] , met veroordeling van [geïntimeerde] in de kosten van beide instanties met nakosten en rente. De grieven komen hieronder aan de orde bij de beoordeling.|Beoordeling in appel|4.1.|Zoals hierboven overwogen draait dit kort geding om de vraag of de Minister onrechtmatig heeft gehandeld door het gratieverzoek van [geïntimeerde] uit 2015 op 7 juli 2020 af te wijzen, in afwijking van het voor [geïntimeerde] gunstige advies van de strafkamer van dit hof van 25 mei 2020.|Toetsingskader|4.2.|Het hof stelt het volgende voorop. Het verlenen van gratie is een bevoegdheid van de Kroon. Omdat in de praktijk de Minister bij koninklijke machtiging een beslissing op het gratieverzoek neemt, wordt in dit arrest gesproken over de beslissing van de Minister. In artikel 122 van de Grondwet is bepaald dat gratie wordt verleend na advies van een bij wet aangewezen gerecht en met inachtneming van bij of krachtens de wet te stellen voorschriften. Die voorschriften zijn neergelegd in de Gratiewet. In artikel 2 van de Gratiewet is bepaald dat gratie kan worden verleend:|op grond van enige omstandigheid, waarmede de rechter op het tijdstip van zijn beslissing geen of onvoldoende rekening heeft gehouden of kunnen houden en die, ware zij op dat tijdstip wel of voldoende bekend geweest, hem aanleiding zou hebben gegeven tot het opleggen van een andere straf of maatregel, of tot het afzien daarvan (hierna ook: de a-grond);|indien aannemelijk is geworden dat met de tenuitvoerlegging van de rechterlijke beslissing of de voortzetting daarvan geen met de strafrechtstoepassing na te streven doel in redelijkheid wordt gediend (hierna ook: de b-grond).|4.3.|Bij het nemen van een beslissing op een gratieverzoek moet de Minister de rechtspraak van het Europese Hof voor de Rechten van de Mens (EHRM) die betrekking heeft op de verenigbaarheid van de (verdere) tenuitvoerlegging van de levenslange gevangenisstraf met art. 3 EVRM in acht nemen. Artikel 4 van de Gratiewet bepaalt voorts dat de Minister advies moet inwinnen van het gerecht dat de straf of maatregel heeft opgelegd, alvorens over gratieverlening te beslissen. Uit de wetsgeschiedenis|blijkt dat aan dit gerechtsadvies bij het nemen van een beslissing omtrent gratieverlening een groot gewicht toekomt. Er dient immers voor te worden gewaakt dat het gratierecht op een wijze wordt uitgeoefend waardoor op ongepaste wijze in de rechtspraak zou worden ingegrepen. Het gratie-instrument strekt er dan ook niet toe de Kroon in de gelegenheid te stellen van een van de rechter afwijkend inzicht te doen blijken omtrent de strafrechtstoepassing. Bij de beslissing over het al dan niet verlenen van gratie gaat het in de kern om de vraag of de onverkorte tenuitvoerlegging van de door de onafhankelijke rechter opgelegde sanctie in overeenstemming met eisen van rechtvaardigheid, humaniteit en doelmatigheid is. Bij de beantwoording van die vraag komt aan het advies van het gerecht dat de straf of maatregel heeft opgelegd, zoals gezegd, een zeer groot gewicht toe, in die zin dat dit advies in beginsel leidend is bij het nemen van de beslissing omtrent gratieverlening en dat alleen op grond van bijzondere omstandigheden daarvan wordt afgeweken. Dat geldt in het bijzonder indien de afwijking van het advies in voor de veroordeelde ongunstige zin plaatsvindt. Het voorgaande is meermalen bevestigd door de Hoge Raad|.|4.4.|Wanneer een verzoek tot gratieverlening wordt afgewezen, dient de verzoeker daarvan op grond van artikel 18 lid 2 Gratiewet onder opgaaf van redenen in kennis te worden gesteld. Een deugdelijke motivering van de negatieve beslissing omtrent gratieverlening is in het bijzonder van belang indien wordt afgeweken van het advies van het gerecht dat de straf heeft opgelegd|. In dat geval dienen tevens de redenen voor het afwijken van dat advies te worden opgegeven|.|4.5.|De Gratiewet voorziet niet in een rechtsmiddel tegen een (negatieve) beslissing omtrent de verlening van gratie. De veroordeelde kan echter met betrekking tot die beslissing het oordeel inroepen van de burgerlijke rechter over de vraag of de redenen die zijn opgegeven voor het niet-verlenen van gratie en – voor zover dat het geval is – voor het afwijken van het advies van het gerecht dat de straf heeft opgelegd, de beslissing kunnen dragen. De burgerlijke rechter dient vervolgens te beoordelen of de motivering van de beslissing omtrent gratieverlening ervan blijk geeft dat de wettelijke criteria en de eisen die art. 3 EVRM stelt afdoende in acht zijn genomen. De burgerlijke rechter dient bij dit oordeel terughoudendheid in acht te nemen.|4.6.|Anders dan [geïntimeerde] meent, is van een volle toetsing dus géén sprake. Daar staat tegenover dat de Staat evenmin kan worden gevolgd in zijn standpunt (onderdeel van grief 3) dat de civiele rechter|extra|terughoudend dient te zijn, en/of dat (voor zover de Staat dat (mede) bedoelt te stellen) eerder aangenomen kan worden dat sprake is van bijzondere omstandigheden die afwijking van het gerechtsadvies rechtvaardigen, in een geval als dit, waarin de Minister het verzoek heeft afgewezen na een positief advies van het gerecht. Ook in zo’n geval kan sprake zijn van een afwijkend inzicht van de Minister omtrent de strafrechttoepassing, wat betreft de doeleinden die de rechter voor ogen had toen deze destijds een levenslange gevangenisstraf oplegde|. De leden van de strafkamer van dit hof die de levenslange gevangenisstraf in 1989 hebben opgelegd zullen voor ogen hebben gehad dat de straf ten uitvoer zou worden gelegd in overeenstemming met de eisen van rechtvaardigheid, humaniteit en doelmatigheid en zij zullen daarbij mede zijn uitgegaan van het toen geldende gratiebeleid, dat soepeler was dan het beleid van tegenwoordig. Het advies is afkomstig van de strafkamer van datzelfde gerecht. Dat gerecht moet geacht worden het best in staat te zijn om te kunnen beoordelen welke doeleinden hun collega’s zoveel jaren eerder voor ogen hebben gestaan en of die doeleinden met een voortgezette tenuitvoerlegging in redelijkheid worden gediend. Ook in het geval dat de Minister wil afwijken van een|positief|gerechtsadvies zal dus sprake moeten zijn van bijzondere omstandigheden die deze afwijking rechtvaardigen en zal dit deugdelijk moeten worden gemotiveerd.|Bijzondere omstandigheden|4.7.|Van bijzondere omstandigheden is niet slechts sprake indien zich (nieuwe) feiten en omstandigheden voordoen waarmee het adviserend gerecht geen rekening mee heeft gehouden. De Hoge Raad heeft dit in het hierboven al aangehaalde arrest van 6 november 2020 (dat dus is gewezen na het in deze zaak gehouden pleidooi) duidelijk gemaakt|. De bijzondere omstandigheden kúnnen nieuwe omstandigheden zijn, maar dat hoeft niet. Dat neemt niet weg dat de Hoge Raad opnieuw heeft bevestigd dat het gerechtsadvies zwaar weegt en in beginsel leidend is. Dit betekent naar het oordeel van het hof dat de Minister niet kan volstaan met de mededeling dat hij de belangen anders weegt dan het gerecht. Anders zou de regel dat het advies in beginsel leidend is, behoudens bijzondere omstandigheden, immers inhoudsloos zijn. Voorop blijft dus staan dat de Minister zal moeten motiveren waarom naar zijn mening sprake is van bijzondere omstandigheden die afwijking van het gerechtsadvies rechtvaardigen.|De toetsing van de motivering met betrekking tot de b-grond (grieven 2 tot en met 6)|4.8.|Tegen de achtergrond van het voorgaande zal het hof de motivering van de Minister (met de gepaste terughoudendheid) toetsen. Kernvraag is of de Minister in redelijkheid kon oordelen dat zich bijzondere omstandigheden voordoen op grond waarvan afwijking van het gerechtsadvies gerechtvaardigd is. Het hof zal beoordelen in hoeverre de afzonderlijke onderdelen van de motivering draagkrachtig zijn, maar daarbij geldt wel dat deze onderdelen uiteindelijk in onderlinge samenhang zullen moeten worden beoordeeld. De Staat heeft dat terecht opgemerkt (grief 6).|4.9.|In het gerechtsadvies is zeer uitvoerig gemotiveerd waarom – ondanks het gruwelijke karakter van het delict, waarmee ook de strafkamer rekening heeft gehouden – naar het oordeel van de strafkamer op dit moment geen “in overwegende mate (negatief) gewicht moet/mag worden toegekend aan het strafdoel van vergelding”. De Minister stelt hier in feite slechts tegenover dat vanwege de uitzonderlijke ernst van de feiten waarvoor [geïntimeerde] is veroordeeld de verdere tenuitvoerlegging van de straf nog steeds het doel van vergelding dient. Met de voorzieningenrechter is het hof van oordeel dat dit te mager is en dat deze motivering geen blijk geeft van een bijzondere omstandigheid op grond waarvan de Minister in redelijkheid kon concluderen dat afwijking van het gerechtsadvies gerechtvaardigd is. Grief 2 faalt.|4.10.|De Minister schrijft vervolgens dat het voorkomen van herhaling en het beschermen van de samenleving voor hem minstens even zwaar wegen als het vergeldingsdoel en weegt in dat verband mee dat [geïntimeerde] onvoldoende inzicht heeft gegeven in de feitelijke gang van zaken bij het plegen van het delict, als gevolg waarvan geen accurate delict-analyse kan worden opgesteld. Een delict-analyse|“zou kunnen bijdragen aan en adequatere beoordeling van (…)|[het recidive]|risico”|, aldus de Minister. Naar het oordeel van het hof is dit te vaag. In het licht van het feit dat in het advies uitvoerig is toegelicht dat en waarom uit de uitgevoerde onderzoeken afdoende blijkt dat het recidiverisico (zeer) laag is, kon van de Minister in redelijkheid worden gevergd dat hij nader zou motiveren waarom naar zijn mening het ontbreken van een delict-analyse een factor van betekenis is. Ook (dit deel van) grief 3 faalt dus.|4.11.|In het gerechtsadvies staat dat [geïntimeerde] in alle opzichte een blijvend positieve ontwikkeling heeft doorgemaakt, dat zijn onbegeleide resocialisatieverloven alle probleemloos zijn verlopen en dat hij gedurende het resocialisatietraject de vaardigheden heeft ontwikkeld die nodig zijn om buiten zijn huidige detentiesituatie een bestaan op te bouwen. Dit wordt als zodanig niet weersproken in de beslissing van de Minister. De Minister is het echter niet eens met het oordeel van de strafkamer waar het gaat om de relevantie van het gegeven dat [geïntimeerde] tot ongewenst vreemdeling is verklaard. Volgens de strafkamer komt aan dat gegeven geen enkele betekenis toe bij de beantwoording van de vraag of het gratieverzoek voor toewijzing in aanmerking komt op de b-grond. De Minister meent daarentegen dat meegewogen moet worden dat [geïntimeerde] als gevolg van zijn status van ongewenst vreemdeling tot nu toe niet in staat is geweest om op een toereikende wijze te werken aan zijn resocialisatie, in Nederland, laat staan in Hongkong. Het hof overweegt hieromtrent als volgt.|- Voor zover het de resocialisatie in Nederland betreft vormt de status van ongewenst vreemdeling als zodanig geen bijzondere omstandigheid op grond waarvan de Minister in redelijkheid kon besluiten om in afwijking van het advies het gratieverzoek af te wijzen. Op zich merkt de Staat terecht op dat de status van ongewenst vreemdeling het gevolg is van het eigen handelen van [geïntimeerde] , maar dat geldt ook voor de detentie als zodanig, en feit blijft dat er op grond van artikel 3 EVRM een concreet perspectief moet zijn op vrijlating. De status van ongewenst vreemdeling zal het toewerken naar terugkeer in de Nederlandse samenleving|altijd|verhinderen. Gelet op artikel 3 EVRM kan dat gegeven dan ook in redelijkheid geen grond zijn voor afwijzing.|- Dat neemt echter niet weg dat [geïntimeerde] (in verband met zijn status van ongewenst vreemdeling) voornemens is na vrijlating direct naar Hongkong te vertrekken en dat niet uitgesloten is dat hij aldaar in contact kan komen met nabestaanden van de slachtoffers van het delict waarvoor [geïntimeerde] is veroordeeld. Het hof is met de Staat van oordeel (grieven 4 en 5) dat de Minister in redelijkheid mocht oordelen dat de status van ongewenst vreemdeling in dat opzicht wel degelijk van betekenis is (omdat de resocialisatie-activiteiten zich niet op Nederland, maar op Hongkong dienen te richten) en dat hij de vraag of terugkeer naar Hongkong op een verantwoorde wijze zou kunnen plaatsvinden, daarom bij zijn beoordeling van het gratieverzoek mocht betrekken. In zoverre is dus sprake van een bijzondere omstandigheid. Tijdens de mondelinge behandeling van deze zaak op 3 november 2020 heeft de Staat erkend dat op het punt van belangen van de nabestaanden|op dit moment|geen belemmeringen meer bestaan, maar het hof dient|ex tunc|(7 juli 2020) te toetsen aangezien het hof in deze zaak niet op het gratieverzoek of over de verdere tenuitvoerlegging van de straf  beslist, maar slechts de motivering van de gegeven beslissing toetst. [geïntimeerde] voert aan dat hij al in 1991 ongewenst is verklaard, dat de strafkamer van het hof steeds heeft laten weten dat het positief zou adviseren als [geïntimeerde] zich in positieve zin zou blijven ontwikkelen, dat dit al vanaf 2013 het geval is en dat de Staat dus al zeven jaar de tijd heeft gehad om de terugkeer van [geïntimeerde] naar Hongkong voor te bereiden. Wat daar echter ook van zij, het gaat er niet om wat het hof zou hebben beslist op het gratieverzoek. Het hof dient terughoudendheid te betrachten. De vraag is of de Minister in redelijkheid kon oordelen dat de terugkeer naar Hongkong op 7 juli 2020 nog (steeds) niet goed was voorbereid en in redelijkheid kon besluiten dat nog een (laatste) poging moest worden ondernomen om de nabestaanden te lokaliseren en contact met hen te leggen. De beslissing kan deze terughoudende toets – net – doorstaan.|Conclusie|4.8|De conclusie luidt dat grieven 4 en 5 (deels) slagen, dat het bestreden vonnis vernietigd moet worden en dat de vorderingen alsnog moeten worden afgewezen. Het hof komt niet toe aan grief 1 (de a-grond) en aan grief 7 (vraag of herroeping mogelijk is). Grief 8 heeft geen zelfstandige betekenis. Bij deze uitkomst past dat [geïntimeerde] zal worden veroordeeld in de proceskosten (inclusief nakosten) in beide instanties, te vermeerderen met de wettelijke rente met ingang van 14 dagen na dit arrest. Zoals gevorderd door de Staat zal de proceskostenveroordeling voorts uitvoerbaar bij voorraad worden verklaard.|Beslissing|Het hof:|- vernietigt het vonnis waarvan beroep;|en, opnieuw rechtdoende:|- wijst de vorderingen af;|- veroordeelt [geïntimeerde] in de proceskosten, in eerste aanleg tot aan 30 september 2020 aan de zijde van de Staat begroot op € 656,- aan griffierecht en € 980,- aan salaris advocaat en in appel tot op heden aan de zijde van de Staat begroot op € 760,- aan griffierecht, € 83,38 aan explootkosten en € 2.158,- aan salaris advocaat;|- verklaart deze proceskostenveroordeling uitvoerbaar bij voorraad.|Dit arrest is gewezen door mrs. E.M. Dousma-Valk, G. Dulek-Schermers en J.J. van der Helm en ondertekend en op 17 november 2020 in het openbaar uitgesproken door mr. J.E.H.M. Pinckaers, rolraadsheer, in aanwezigheid van de griffier.|Kamerstukken II 1984/85, 19075, nr. 3, p. 14-15 en Kamerstukken II 1986/87, 19075, nr. 6, p. 8.|HR 19 december 2017, ECLI:NL:HR:2017:3185, HR 23 april 2019, ECLI:NL:HR:2019:600 en, zeer recent (ná het in deze zaak gehouden pleidooi), HR 6 november 2020 ECLI:NL:2020:1747.|Zie wederom de arresten van de HR van 19 december 2017 en 6 november 2020.|Kamerstukken II 2016/17, 29279, nr. 366, p. 16.|Vgl ook conclusie AG behorende bij HR 6 november 2020 - ECLI:NL:PHR:2020:709.|Zie voor vindplaats arrest HR 6 nov. 2020 voetnoot 2. Eerder in die zin al de AG: ECLI:PHR:2020:709."
ECLI:NL:RBLIM:2013:9527,none,Uitspraak,03/659275-13,Strafrecht,Rechtbank Limburg,2013-12-04 00:00:00,none,Eerste aanleg - meervoudig,Roermond,none,Raad voor de Rechtspraak,2013-12-04 00:00:00,2015-11-11 10:46:26,"Verdachte zit in opening van een raam op de vierde verdieping met 5jarig zoontje in haar armen en zegt “wij springen wel, wij gaan samen”; bedreiging van zoontje.","RECHTBANK Limburg|Zittingsplaats Roermond|Strafrecht|Parketnummer		: 03/659275-13|Datum uitspraak	: 4 december 2013|Tegenspraak|Vonnis van de rechtbank Limburg, meervoudige kamer voor strafzaken,|in de zaak tegen:|[verdachte],|geboren te [geboorteplaats] op [geboortedatum],|ten tijde van de terechtzitting gedetineerd in PPC Zwolle,|Huub van Doornestraat 15, 8013 NR Zwolle.|Raadsman is mr. J. Guzik, advocaat te Echt.|1|Het onderzoek van de zaak|Dit vonnis is gewezen naar aanleiding van het onderzoek op de terechtzitting|van 20 november 2013.|De rechtbank heeft op 20 november 2013 gehoord: de officier van justitie en de verdachte,  bijgestaan door haar raadsman.|2|De tenlastelegging|De verdachte staat na wijziging van de tenlastelegging terecht ter zake dat:|1.|zij in of omstreeks de nacht van 2 op 3 juli 2013 in de gemeente Weert|[slachtoffer] heeft bedreigd met enig misdrijf tegen het leven gericht, althans|met zware mishandeling, immers is verdachte opzettelijk dreigend met genoemde|[slachtoffer] in haar handen met een been hangend uit een raam van de woning|[adres] gaan zitten en/of heeft verdachte (daarbij) dreigend|geroepen: ""Wij springen wel"" en/of ""Wij gaan samen"" en/of ""Ik ga springen""|en/of ""Ik heb het mes op de keel van hem staan"", althans woorden van gelijke|dreigende aard of strekking;|Subsidiair, althans, indien het vorenstaande niet tot een veroordeling mocht of|zou kunnen leiden, dat:|zij in of omstreeks de nacht van 2 op 3 juli 2013 in de gemeente Weert een ander door geweld of enige andere feitelijkheid of door bedreiging met geweld of enige andere feitelijkheid, gericht hetzij tegen die ander, hetzij tegen derden, wederrechtelijk heeft gedwongen iets te doen, niet te doen of te dulden,|welke ander (waartegen de dwang gericht was) bestond uit [agent 1], [agent 2], [agent 3] en/of [agent 4], alle politieambtenaren van de Regio Limburg Noord,|en welk geweld of enige andere feitelijkheid of door bedreiging met geweld of enige andere feitelijkheid, bestond uit met genoemde [slachtoffer] in haar handen, met een been hangend uit een raam van de woning [adres] is gaan zitten en/of (daarbij) dreigend heeft geroepen: ""Wij springen wel"" en/of ""Wij gaan samen"" en/of ""Ik ga springen"" en/of ""Ik heb het mes op de keel van hem staan"", althans woorden van gelijke|dreigende aard of strekking;|en welke ander, hetzij derde (waartegen het geweld, de feitelijkheid of de bedreiging daarmee gericht was) bestond uit [agent 1], [agent 2], [agent 3] en/of [agent 4] en/of tegen [slachtoffer]|en waarbij het doen, niet doen of dulden bestond uit|haar met rust te laten en/of|zich terug te trekken en/of|het voorgenomen politie-ingrijpen te beëindigen en/of|haar niet mee te nemen en/of|haar haar kind niet af te nemen en/of|haar hulp te verlenen.|Voor zover in de tenlastelegging kennelijke schrijffouten of misslagen voorkomen, zijn die in deze weergave van de tenlastelegging door de rechtbank verbeterd. De verdachte is door deze verbetering, zoals uit het onderzoek ter terechtzitting is gebleken, niet in de verdediging geschaad.|3|De voorvragen|Bij het onderzoek ter terechtzitting:|is gebleken dat de dagvaarding aan alle wettelijke eisen voldoet en dus geldig is;|is gebleken dat de rechtbank krachtens de wettelijke bepalingen bevoegd is van het ten laste gelegde kennis te nemen;|zijn geen omstandigheden gebleken die aan de ontvankelijkheid van de officier van justitie in de weg staan. De officier van justitie kan dus in de vervolging worden ontvangen;|zijn geen gronden voor schorsing der vervolging gebleken.|4.|De beoordeling van het bewijs|4.1|Het standpunt van de officier van justitie|De officier van justitie heeft ter terechtzitting gevorderd dat het primair ten laste gelegde zal worden bewezen verklaard. De officier van justitie heeft zich op het standpunt gesteld dat uit de bewijsmiddelen volgt dat de verdachte in het raam is gaan zitten met haar zoontje in haar armen en dat zij heeft geroepen dat zij zou springen en dat zij een mes op de keel van haar zoontje had staan. De politie heeft dit gehoord en de verklaring van de verdachte ter terechtzitting past in die lijn.|4.2|Het standpunt van de verdediging|De raadsman heeft primair bepleit dat de verdachte dient te worden vrijgesproken van het primair en subsidiair ten laste gelegde. Ten aanzien van het primair ten laste gelegde is de raadsman van mening dat bij het slachtoffer geen redelijke vrees kon ontstaan dat hij het leven zou kunnen verliezen, zodat geen sprake is van bedreiging. De raadsman is voorts van mening dat geen sprake is geweest van opzet op de bedreiging. Ten aanzien van het subsidiair ten laste gelegde heeft de raadsman aangevoerd dat het bestanddeel ‘wederrechtelijk’ niet kan worden bewezen verklaard, immers niet is bewezen dat de politie anders heeft gehandeld dan ze zou hebben gedaan zonder de handelingen en bewoordingen van de verdachte.|4.3|Het oordeel van de rechtbank|4.3.1.|Bewijsmiddelen en overwegingen|Met betrekking tot het bewijs overweegt de rechtbank het volgende.|De verbalisanten [agent 3] en [agent 4]|hebben – zakelijk weergegeven – het volgende gerelateerd: “Op dinsdag 2 juli 2013 omstreeks 23.30 uur kregen wij het verzoek van de meldkamer te gaan naar de [adres] te Weert. Aldaar zou de dochter van meldster wonen die gedreigd had dat ze de gaskraan open zou draaien. De dochter, [verdachte], zou zich samen met haar 5 jarige zoontje in de woning bevinden. Toen wij bij de hoofdingang stonden van het appartementencomplex waar [verdachte]  woont, hoorden en zagen wij dat er een raam openging op de vierde verdieping. Vervolgens zagen wij dat [verdachte] met een kind in haar armen in de raamopening verscheen. Wij hoorden dat [verdachte] riep: “Wij springen wel”, “Wij gaan samen”. Wij zagen dat [verdachte] in de raamopening ging zitten met een kind in haar armen. Wij zagen dat zij haar linkerbeen uit het raam hing. Wij hoorden dat ze riep: “Ik ga springen”.  Tevens hoorden wij dat het kind met paniek in zijn stem riep: “Nee mama, nee mama, ik wil niet”.|Verdachte heeft ter terechtzitting|– zakelijk weergegeven – als volgt verklaard: “Ik zat op de vensterbank van het raam en het raam was open. Mijn zoontje [slachtoffer] zat bij mij op schoot. De bewoordingen zoals ten laste gelegd, heb ik inderdaad geroepen. Mijn zoontje zei: “Ik durf niet.”. Ik zag en had gemerkt dat mijn zoontje was geschrokken toen ik, hem vasthoudend, met mijn been uit het raam hing, zoals ik ook heb verklaard bij de politie.”|De raadsman heeft aangevoerd dat verdacht van het primair ten laste gelegde moet worden vrijgesproken. Verdachte had niet daadwerkelijk de bedoeling om haar zoontje iets aan te doen maar zij wilde alleen maar rust zodat geen sprake is van opzet op de bedreiging. Bovendien kan niet blijken dat het zoontje op de hoogte is geraakt van de geuite bewoordingen.|Verdachte is met haar zoontje in haar armen in de raamopening op de vierde verdieping gaan zitten – met een been hangend uit het raam – en heeft geroepen “wij springen wel”, “wij gaan samen” en  “ik ga springen”. De door verdachte gebezigde woorden hebben, in combinatie met het handelen van verdachte, naar het oordeel van de rechtbank een onmiskenbaar dreigende strekking. Dat bij het zoontje de redelijke vrees kon ontstaan dat de bedreiging zich zou kunnen voltrekken en dat hij van de bedreiging op de hoogte is geraakt blijkt uit zijn reactie, namelijk dat hij tegen zijn moeder zei dat hij niet wilde en niet durfde.|De stelling van de raadsman dat verdachte geen opzet op de bedreiging heeft gehad volgt de rechtbank evenmin. Dat verdachte, zoals de raadsman heeft aangevoerd, alleen maar rust wilde laat onverlet dat verdachte daarnaast met haar geuite woorden, in combinatie met haar handelen onder de gegeven omstandigheden op zijn minst genomen de aanmerkelijke kans op het bedreigen van haar zoontje bewust heeft aanvaard, zodat de verdachte geacht wordt voorwaardelijk opzet te hebben gehad op het bedreigen van haar zoontje.|4.3.2.|Vrijspraakoverweging|Ten aanzien van de zinsnede “Ik heb het mes op de keel van hem staan” overweegt de rechtbank tenslotte als volgt.  Nu uit de bewijsmiddelen niet kan blijken of het zoontje van verdachte op de hoogte is geraakt van de ten laste gelegde bewoordingen ‘ik heb het mes op de keel van hem staan’ spreekt de rechtbank verdachte hiervan vrij. Daarbij overweegt de rechtbank dat uit het dossier weliswaar blijkt dat het zoontje – op het moment dat verdachte de tenlastegelegde bewoordingen uitte – aan het huilen en schreeuwen was maar dat niet kan worden vastgesteld of dat het gevolg was van deze bewoordingen dan wel van de eerdere bewezenverklaarde bedreiging.|De rechtbank zal daarom de verdachte vrijspreken van de in de tenlastelegging opgenomen zinsnede:|“Ik heb het mes op de keel van hem staan”, althans woorden van gelijke dreigende aard en strekking|.|4.4|De bewezenverklaring|De rechtbank acht wettig en overtuigend bewezen dat verdachte|in de nacht van 2 op 3 juli 2013 in de gemeente Weert [slachtoffer] heeft bedreigd met enig misdrijf tegen het leven gericht, immers is verdachte opzettelijk dreigend met genoemde [slachtoffer] in haar handen met een been hangend uit een raam van de woning|[adres] gaan zitten en heeft verdachte dreigend geroepen: ""Wij springen wel"" en ""Wij gaan samen."" en ""Ik ga springen.""|De rechtbank acht niet bewezen hetgeen meer of anders is ten laste gelegd. Verdachte zal daarvan worden vrijgesproken.|5|De strafbaarheid van het bewezenverklaarde en de kwalificatie|5.1|De strafbaarheid|Het bewezenverklaarde is strafbaar.|5.2|De kwalificatie|Het bewezenverklaarde levert op het navolgende strafbare misdrijf:|Bedreiging met enig misdrijf tegen het leven gericht.|Het misdrijf is strafbaar gesteld bij artikel 285 van het Wetboek van Strafrecht.|6|De strafbaarheid van verdachte|Door psychiater J.L.M. Dinjens is omtrent de geestvermogens van de verdachte op|4 oktober 2013 een rapportage uitgebracht. Deze deskundige geeft aan dat er bij de verdachte sprake is van een borderline persoonlijkheidsstoornis met enkele narcistische en antisociale kenmerken. Deze persoonlijkheidsstoornis was ook ten tijde van het ten laste gelegde aanwezig en beïnvloedde de gedragskeuzes en gedragingen ten tijde van het ten laste gelegde. De deskundige adviseert de verdachte het haar ten laste gelegde feit verminderd toe te rekenen.|Door psycholoog drs. B.Y. van Toorn is omtrent de geestvermogens van de verdachte op|18 oktober 2013 een rapportage uitgebracht. Deze deskundige geeft ook aan dat er bij de verdachte sprake is van een borderline persoonlijkheidsstoornis met enkele narcistische en antisociale kenmerken. Dit was ook zo ten tijde van het plegen van het ten laste gelegde en dit beïnvloedde verdachtes gedragskeuzes en gedragingen ten tijde van het ten laste gelegde.|De deskundige adviseert de verdachte het haar ten laste gelegde feit verminderd toe te rekenen.|De rechtbank neemt het oordeel van de deskundigen over en acht verdachte verminderd toerekeningsvatbaar.|Nu ook overigens geen omstandigheden aannemelijk zijn geworden die verdachtes strafbaarheid opheffen, is verdachte strafbaar voor het bewezenverklaarde.|7|De oplegging van straf en/of maatregel|7.1|De vordering van de officier van justitie|De officier van justitie heeft gevorderd aan verdachte op te leggen een gevangenisstraf voor de duur van 270 dagen met aftrek waarvan 117 dagen voorwaardelijk met een proeftijd van drie jaar en met daaraan verbonden de bijzondere voorwaarden zoals vermeld in het reclasseringsadvies d.d. 11 november 2013.|7.2|Het standpunt van de verdediging|De raadsman heeft geheel subsidiair verzocht de verdachte te veroordelen tot een onvoorwaardelijke gevangenisstraf die gelijk is aan het reeds ondergane voorarrest. De raadsman heeft zich gerefereerd aan het oordeel van de rechtbank ten aanzien van het al dan niet opleggen van een voorwaardelijke straf met als bijzondere voorwaarde begeleiding door de reclassering.|7.3|Het oordeel van de rechtbank|Bij de bepaling van de op te leggen straf is gelet op de aard en de ernst van hetgeen bewezen is verklaard, op de omstandigheden waaronder het bewezenverklaarde is begaan en op de persoon van de verdachte, zoals een en ander bij het onderzoek ter terechtzitting naar voren is gekomen.|De rechtbank neemt bij het bepalen van de straf in het bijzonder het volgende in aanmerking.|Verdachte heeft op de betreffende avond aan haar moeder medegedeeld dat ze in haar woning de gaskraan had opengezet. De politie en de brandweer zijn vervolgens ingeschakeld en hebben het appartementencomplex waar de verdachte en haar vijfjarige zoontje wonen, ontruimd. Het gevolg daarvan was dat het merendeel van de bewoners, waaronder ook mensen op leeftijd, buiten stonden in hun pyjama. De hulpdiensten hebben onderhandeld om de verdachte en haar zoontje uit hun woning te krijgen. De situatie is vervolgens geëscaleerd en de verdachte heeft haar zoontje bedreigd door met hem in een geopend raam te gaan zitten en de bewezenverklaarde bewoordingen te uiten. Het zoontje schreeuwde, huilde en was in paniek. De ernstige bedreiging heeft aldus zowel op de omgeving van verdachte als ook op haar zoontje een impact gehad. De rechtbank rekent dit verdachte zwaar aan.|De rechtbank heeft daarnaast in het nadeel van de verdachte acht geslagen op de inhoud van het haar betreffend uittreksel uit de Justitiële Documentatie d.d. 3 juli 2013, waaruit blijkt dat zij eerder voor strafbare feiten, waaronder ook bedreiging, is veroordeeld.|Voorts heeft de rechtbank met betrekking tot de persoon van de verdachte gelet op een reclasseringsadvies d.d. 11 november 2013 waarin wordt geadviseerd om een meldplicht en een ambulante behandelverplichting bij de Woenselse Poort te Eindhoven als bijzondere voorwaarde op te leggen. De verdachte heeft ter terechtzitting verklaard dat zij bereid is om zich aan bijzondere voorwaarden te houden. De rechtbank heeft ook rekening gehouden met de inhoud van de rapportages van de deskundigen Dinjens en Van Toorn, op grond waarvan de rechtbank de verdachte verminderd toerekeningsvatbaar acht. Tevens heeft Dinjens geadviseerd een noodplan op te stellen, waarmee toekomstige dreigende escalaties tijdig kunnen worden gesignaleerd en zonodig kan worden geïntervenieerd. Ook Van Toorn heeft aangegeven dat behandeling en begeleiding tot doel moet hebben te komen tot een crisisplan, bijvoorbeeld in de vorm van een bed-op-recept. De rechtbank vindt het van belang dat een dergelijk noodplan wordt gecreëerd en zal dit opleggen als bijzondere voorwaarde.|De verdachte heeft reeds 140 dagen in voorarrest doorgebracht. De rechtbank acht, alles overwegende, een gevangenisstraf van 230 dagen, waarvan 90 voorwaardelijk en met een proeftijd van 3 jaren, een passende straf.|Gelet hierop is de voorlopige hechtenis van de verdachte inmiddels door de rechtbank bij afzonderlijke beslissing van 20 november 2013 opgeheven.|8|De wettelijke voorschriften|De beslissing berust op de artikelen 10, 14a, 14b, 14c, 14d, 27, 285 van het Wetboek van Strafrecht.|9|De beslissing|De rechtbank:|Bewezenverklaring|verklaart het ten laste gelegde bewezen, zoals hierboven onder 4.4 is omschreven;|spreekt verdachte vrij van wat meer of anders is ten laste gelegd;|Strafbaarheid|verklaart dat het bewezenverklaarde de strafbare feiten oplevert zoals hierboven onder 5.2 is omschreven;|verklaart verdachte strafbaar;|Straffen|veroordeelt verdachte tot|een gevangenisstraf van 230 dagen, waarvan 90 dagen voorwaardelijk|;|bepaalt dat het voorwaardelijke deel van de straf niet ten uitvoer wordt gelegd, tenzij de rechter tenuitvoerlegging gelast omdat verdachte voor het einde van|een proeftijd van drie jaar de algemene voorwaarden of de bijzondere voorwaarden heeft overtreden;|stelt als algemene voorwaarden dat de verdachte|zich voor het einde van de proeftijd niet schuldig maakt aan een strafbaar feit,|ten behoeve van het vaststellen van haar identiteit medewerking verleent aan het nemen van een of meer vingerafdrukken of een identiteitsbewijs als bedoeld in artikel 1 van de Wet op de identificatieplicht ter inzage aanbiedt en,|medewerking verleent aan het reclasseringstoezicht, bedoeld in artikel 14d, tweede lid, van het Wetboek van Strafrecht, de medewerking aan huisbezoeken daaronder begrepen;|stelt als bijzondere voorwaarden dat de verdachte|zich tijdens de proeftijd moet gedragen naar de voorschriften en aanwijzingen die worden gegeven door of namens de Reclassering Nederland – ook als dat inhoudt een|ambulante behandeling|bij de|Woenselse Poort|te Eindhoven dan wel enige andere door de reclassering aan te wijzen instelling gedurende maximaal de periode van de proeftijd en ook als die aanwijzingen betrekking hebben op een eventueel (door de reclassering en/of behandelaars) te maken|noodplan|zoals de deskundigen Dingens en Van Toorn in  hun rapportage adviseren;|zich binnen 1 week na het onherroepelijk worden van dit vonnis meldt bij Reclassering Nederland;|draagt deze reclasseringsinstelling op om toezicht te houden op de naleving van deze voorwaarden;|- bepaalt dat de tijd die verdachte voor de tenuitvoerlegging van deze uitspraak in voorarrest heeft doorgebracht in mindering wordt gebracht bij de tenuitvoerlegging van het onvoorwaardelijke deel van de opgelegde gevangenisstraf;|Dit vonnis is gewezen door mr. E.B.A. Ferwerda, mr. P.M.S. Dijks en mr. G.J. Krens, rechters, van wie mr. P.M.S. Dijks voorzitter, in tegenwoordigheid van mr. F.A.E. van de Venne, griffier, en is uitgesproken ter openbare zitting op 4 december 2013.|Buiten staat|Mr. E.B.A. Ferwerda is niet in de gelegenheid dit vonnis mede te ondertekenen.|RECHTBANK LIMBURG|Zittingsplaats Maastricht|Strafrecht|parketnummer: 03/659275-13|proces-verbaal van het voorgevallene ter openbare zitting van de enkelvoudige kamer van de rechtbank voornoemd van 4 december 2013 in de zaak tegen:|[verdachte],|geboren te [geboorteplaats] op [geboortedatum],|wonende te [adres],|thans gedetineerd in de / het *** Detentieinstantie *** te|*** Vest.plaats detentieinstantie ***.|Tegenwoordig:|mr. 					, rechter,|mr. 					, officier van justitie,|dhr./mevr. 				, griffier.|De rechter doet de zaak uitroepen.|De verdachte is  	in de zaal van de zitting aanwezig. Ter terechtzitting van 20 november 2013 heeft zij afstand gedaan van haar recht in persoon bij de uitspraak aanwezig te zijn.|(tolk: bouwsteen 503)|De rechter spreekt het vonnis uit en geeft de verdachte kennis dat hij daartegen binnen 14 dagen hoger beroep kan instellen.|Waarvan proces-verbaal, vastgesteld en getekend door de rechter en de griffier.|Raadsman/vrouwe J. Guzik, advocaat te Echt.|De vindplaatsvermeldingen, voorkomend in de hierna opgenomen bewijsmiddelen en de motivering van de bewezenverklaring, verwijzen naar de doorlopende paginanummering in de voor eensluidend afschrift gewaarmerkte kopie van het in de wettelijke vorm door daartoe bevoegde verbalisanten van de politie Limburg-Zuid opgemaakte proces-verbaal, genummerd PL233D 2013058974 d.d. 13 juli 2013 en de als bijlagen daarbij gevoegde schriftelijke bescheiden, welke alle wettige bewijsmiddelen zijn als bedoeld in artikel 344, eerste lid jo artikel 339, eerste lid onder 5º van het Wetboek van Strafvordering.|Proces-verbaal van bevindingen, pagina 10 en 11.|Proces-verbaal ter terechtzitting d.d. 20 november 2013."
ECLI:NL:PHR:2017:1100,none,Conclusie,16/05627,Civiel recht,Parket bij de Hoge Raad,2017-10-13 00:00:00,"Arrest Hoge Raad: ECLI:NL:HR:2017:3051, Gevolgd",none,none,none,Raad voor de Rechtspraak,2017-10-23 00:00:00,2018-08-25 07:29:44,Art. 81 lid 1 RO. Beroepsaansprakelijkheid advocaat. Vrijwaringsprocedure. Causaal verband. Kansschade. Omkeringsregel van toepassing?,"Zaaknr:	 16/05627|mr. Hartlief|Zitting:	 13 oktober 2017|Conclusie inzake:|[eiser]|tegen|1. [verweerster 1]|2. [verweerster 2]|(hierna afzonderlijk ‘ [verweerster 1] ’ en ‘ [verweerster 2] ’ en gezamenlijk in enkelvoud ‘ [verweerster c.s.] ’ te noemen)|De onderhavige zaak betreft een vrijwaringsprocedure. In de hoofdzaak is [eiser] veroordeeld tot betaling van onder meer achterstallige huurpenningen en contractuele boetes voortvloeiend uit een huurovereenkomst waarbij [eiser] zowel persoonlijk als met zijn B.V. partij was. In deze vrijwaringszaak spreekt [eiser] zijn voormalig advocate en haar kantoor [verweerster 1] aan. Het hof heeft geoordeeld dat [verweerster c.s.] een beroepsfout heeft gemaakt door [eiser] er in een commentaar op de concept-huurovereenkomst niet op te wijzen dat hij naast de B.V. in privé aansprakelijk zou zijn voor de verplichtingen uit de huurovereenkomst. Het hof heeft echter geoordeeld dat onzeker is of causaal verband bestaat tussen deze beroepsfout en de schade, omdat noch de stellingen van [verweerster c.s.] noch die van [eiser] zo evident zijn dat moet worden aangenomen dat de huurovereenkomst na een juist advies wel respectievelijk niet zonder [eiser] in privé gesloten zou zijn. Wel is [eiser] volgens het hof een kans op een gunstiger resultaat ontnomen, die het hof schat op 50%. Het hof heeft [verweerster c.s.] daarom veroordeeld tot vergoeding van 50% van hetgeen waartoe [eiser] in de hoofdzaak zal worden veroordeeld. Het middel richt klachten tegen ’s hofs oordeel die er in de kern op neerkomen dat het hof had moeten onderzoeken of causaal verband tussen de beroepsfout en de uiteindelijke schade had kunnen worden vastgesteld en dat toepassing van de omkeringsregel daarbij aangewezen was.|1|Feiten|1.1|In cassatie kan worden uitgegaan van de volgende feiten.|1.2|[eiser] was eigenaar van een aantal kapperszaken in Limburg en Noord- Brabant.|1.3|[eiser] was geïnteresseerd in de overname en mogelijke doorstart van een kappersbedrijf genaamd ‘De Stadskappers’, welk bedrijf kort tevoren was gefailleerd. Dit bedrijf had een aantal kapperszaken. Een daarvan was gevestigd in een door De Stadskappers van [betrokkene 1] en [betrokkene 2] (hierna gezamenlijk in enkelvoud: ‘ [betrokkene c.s.] ’) gehuurd pand aan de [a-straat 1] te [plaats] .|1.4|[verweerster 1] heeft in de persoon van [verweerster 2] aan [eiser] adviezen gegeven inzake deze activatransactie c.q. doorstart. [verweerster 2] heeft geadviseerd de over te nemen zaken niet onder te brengen in de eenmanszaak van [eiser] , maar daarvoor een besloten vennootschap op te richten.|1.5|Op 31|januari 2012 heeft [verweerster 2] aan [eiser] een e-mail|gestuurd waarin onder meer is opgenomen:|“Verder zet ik de notaris aan het werk voor het oprichten van een vennootschap. Hiermee kunnen de risico’s met betrekking tot de overname in relatie tot je huidige vermogen extra beperkt worden. Kun je mij hiervoor zo spoedig mogelijk een kopie van je paspoort (mag ook digitaal) en een bankverklaring op naam van Stadskappers en Shop aanleveren? Ik zal de curator berichten dat de nieuwe venno[o]tschap de koper zal worden en niet jij privé.”|1.6|[eiser] heeft op 2 februari 2012 aan [verweerster 2] de vraag voorgelegd hoe de tenaamstelling zou moeten luiden voor de met [betrokkene c.s.] te sluiten huurovereenkomst.|1.7|[verweerster 2] heeft dezelfde dag per e-mail|aan [eiser] laten weten dat huurder zou (moeten) zijn:|“Stadskappers en Shop BV statutair gevestigd en kantoorhoudende te [plaats] aan de [b-straat 1] , hierbij vertegenwoordigd door [eiser] .”|1.8|[eiser] heeft enige tijd later aan [verweerster 2] een (concept-) huurovereenkomst toegezonden met betrekking tot [a-straat 1] te [plaats] , met daarbij de vraag of [verweerster 2] deze op inhoud zou willen beoordelen.|1.9|In dit concept|waren als “huurders” aangemerkt:|“Stadskappers en Shop BV, ( ), Vertegenwoordigd door [eiser] ( ),|En|[eiser] ( );|Beide[n] ondergetekenden zijn hoofdelijk, ieder voor het geheel, aansprakelijk voor alle verplichtingen voortvloeiende uit deze huurovereenkomst. ( )”|1.10|Inzake deze huurovereenkomst heeft [verweerster 2] bij e-mail van 21 maart 2012|aan [eiser] geantwoord:|“Ziet er prima uit, maar zou je eigenlijk niet voor een kortere periode willen huren (om er dus eerder uit te kunnen als je zou willen)? Je hebt daarnaast toestemming nodig om eventueel de bovenverdieping te verhuren. ( )”|1.11|Stadskappers en Shop B.V. is bij vonnis van de rechtbank Oost-Brabant d.d. 8 april 2013 failliet verklaard.|1.12|Na het faillissement heeft [betrokkene c.s.] [eiser] bij brief van 22 april 2013|aangesproken tot nakoming van de huurovereenkomst inzake het bedrijfspand aan de [a-straat 1] te [plaats] .|1.13|In de hoofdzaak tussen [betrokkene c.s.] en [eiser] heeft de kantonrechter in de rechtbank Limburg, zittingsplaats Roermond, bij vonnis van 22 april 2015|de tussen [betrokkene c.s.] en voor [eiser] bestaande huurovereenkomst inzake het pand [a-straat 1] te [plaats] ontbonden en [eiser] onder meer veroordeeld aan [betrokkene c.s.] te betalen een bedrag van € 47.396,- alsmede de maandelijkse huurprijs van € 4.793,60 vanaf 1 januari 2014, te indexeren vanaf 1 februari 2014, tot aan de datum van ontbinding, alsmede de op grond van artikel 18.2 van de toepasselijke algemene voorwaarden verschuldigde boeten van € 3.000,- en € 300,- per maand.|1.14|Tegen dit vonnis in de hoofdzaak is door [eiser] hoger beroep ingesteld.|1.15|Mij is ambtshalve bekend dat het hof ’s Hertogenbosch het bestreden vonnis in de hoofdzaak bij arrest van 27 september 2016 heeft bekrachtigd en dat [eiser] tegen dat arrest beroep in cassatie heeft ingesteld (zaaknummer 17/00044).|2|Procesverloop|2.1|In de hiervoor (randnummer 1.13) genoemde hoofdzaak heeft [eiser] een incidentele conclusie tot oproeping van [verweerster c.s.] in vrijwaring ingediend. Bij incidenteel vonnis van 26 maart 2014 is de oproeping in vrijwaring toegestaan. De onderhavige procedure betreft deze vrijwaringszaak.|2.2|In deze procedure vordert [eiser] veroordeling van [verweerster c.s.] tot betaling van datgene waartoe [eiser] als gedaagde partij in de hoofdzaak mocht worden veroordeeld, vermeerderd met (na)kosten.|2.3|[eiser] heeft daaraan ten grondslag gelegd dat [verweerster c.s.] hem onjuist heeft geadviseerd inzake de door hem aan [verweerster c.s.] voorgelegde huurovereenkomst, waardoor voor [eiser] schade is ontstaan.|2.4|De kantonrechter van de rechtbank Limburg, zittingsplaats Roermond, heeft de vorderingen bij vonnis van 22 april 2015 afgewezen. Hij heeft daartoe onder meer overwogen dat bij gebrek aan gedetailleerde onweersproken informatie over de inhoud van de gegeven opdracht en gelet op de toelichting die [verweerster c.s.] heeft gegeven, alsmede het feit dat [verweerster c.s.] niet bij de onderhandelingen met [betrokkene c.s.] betrokken is geweest en de aanname dat de onderhandelingen tussen [betrokkene c.s.] en [eiser] ertoe hebben geleid dat ook [eiser] als huurder is opgenomen in de schriftelijke overeenkomst, het advies van [verweerster c.s.] geacht wordt bekwaam en overeenkomstig de maatstaf van een redelijk handelend vakgenoot te zijn gegeven (rov. 4.5.).|De kantonrechter heeft [eiser] veroordeeld in de proceskosten aan de zijde van [verweerster c.s.] (rov. 5.1. en 5.2.).|2.5|[eiser] is tegen dit vonnis in hoger beroep gegaan en heeft geconcludeerd tot vernietiging van het vonnis en tot het alsnog toewijzen van zijn vorderingen. Hij heeft daartoe drie grieven aangevoerd. De eerste twee grieven richten zich tegen de motivering van de afwijzing van zijn vorderingen door de kantonrechter. Grief I betreft het oordeel van de kantonrechter dat niet eenduidig vaststaat wat de inhoud van de opdracht aan [verweerster c.s.] is geweest. Volgens [eiser] is duidelijk dat de opdracht mede behelsde advies te geven over de vraag of de huurovereenkomst, met het oog op aansprakelijkheid van [eiser] in privé, wel of niet moest worden ondertekend.|Als [verweerster c.s.] had gewezen op de risico’s die aan die huurovereenkomst voor [eiser] persoonlijk waren verbonden, dan was hij de huurovereenkomst niet, althans niet onder dezelfde voorwaarden aangegaan.|Daaruit volgt volgens de tweede grief eveneens dat [verweerster c.s.] er niet vanuit had mogen gaan dat [eiser] , gezien zijn ervaring met het afsluiten van huurovereenkomsten, bewust met [betrokkene c.s.] was overeengekomen dat hij ook in privé huurder zou zijn. De kantonrechter had dit dan ook niet ten grondslag mogen leggen aan zijn oordeel dat geen beroepsfout is gemaakt.|De derde grief is gericht tegen de afwijzing van de vordering en tegen de veroordeling van [eiser] in de proceskosten van [verweerster c.s.] Ten slotte heeft [eiser] bewijs aangeboden van zijn stellingen, in het bijzonder van de stelling dat de opdracht aan [verweerster c.s.] mede strekte tot het verrichten van onderzoek naar de risico’s die [eiser] in privé liep.|2.6|Het hof heeft de grieven I en II gezamenlijk beoordeeld en is tot het oordeel gekomen dat zij slagen. Volgens het hof heeft [verweerster c.s.] een beroepsfout gemaakt door [eiser] er niet op te wijzen dat hij naast de vennootschap in privé aansprakelijk zou zijn voor de verplichtingen uit de huurovereenkomst. Daaraan doet volgens het hof niet af dat [verweerster c.s.] niet bij de onderhandelingen met verhuurder [betrokkene c.s.] betrokken was:|“3.5 In het midden kan blijven wat de omvang van de (opdracht tot) advisering door [verweerster c.s.] precies is geweest. In ieder geval staat immers vast dat [verweerster c.s.] [eiser] heeft geadviseerd voor de door [eiser] over te nemen zaken een B.V. op te richten, zodat de risico’s met betrekking tot de overname in relatie tot het bestaande vermogen van [eiser] beperkt werden. Ook staat vast dat [eiser] in verband daarmee aan [verweerster c.s.] specifiek advies heeft gevraagd over de tenaamstelling van de huurovereenkomst, en dat [verweerster c.s.] daarop heeft geadviseerd dat huurder zou moeten zijn “Stadskappers en Shop BV statutair gevestigd en kantoorhoudende te [plaats] aan de [b-straat 1] , hierbij vertegenwoordigd door [eiser] .”|Daarnaast staat vast dat [eiser] daarna de concepthuurovereenkomst met [betrokkene c.s.] aan [verweerster 2] heeft voorgelegd voor advies.|In die situatie moet het feit dat [verweerster 2] in haar commentaar op die huurovereenkomst er niet op heeft gewezen dat [eiser] naast de op te richten vennootschap in privé aansprakelijk zou zijn voor de verplichtingen uit de huurkoopovereenkomst|als een kunstfout worden aangemerkt. [verweerster 2] was zich er immers van bewust (dat vloeide uit haar eigen advisering voort) dat het de bedoeling was dat door het oprichten van een vennootschap de persoonlijke aansprakelijkheid van [eiser] zoveel mogelijk zou worden beperkt, en dat was met de formulering in de concepthuurovereenkomst niet het geval. De omschrijving van de huurder in de concepthuurovereenkomst week bovendien af van het advies dat [verweerster 2] daarover zelf aan [eiser] had gegeven.|Als redelijk handelend en redelijk bekwaam vakgenoot had [verweerster 2] [eiser] erop moeten wijzen dat deze tenaamstelling niet strookte met de eerder gegeven adviezen over het oprichten van de vennootschap en de tenaamstelling van de huurovereenkomst. Weliswaar stellen [verweerster c.s.] dat [verweerster 2] aan haar zorgplicht heeft voldaan doordat zij [eiser] al bij aanvang van de opdracht in algemene zin heeft gewezen op het risico van persoonlijke aansprakelijkheid, maar juist omdat [verweerster 2] dat advies had gegeven had zij [eiser] ervoor moeten waarschuwen dat de tenaamstelling van de huurovereenkomst niet strookte met dat advies.|3.6|Het feit dat [eiser] zelf de onderhandelingen met de verhuurders ( [betrokkene c.s.] ) heeft gevoerd maakt dat niet anders. [eiser] heeft immers aan haar rechtsgeleerd adviseur de concepthuurovereenkomst voorgelegd met het verzoek om deze op de inhoud te beoordelen. [eiser] mocht vertrouwen op de adviezen van deze rechtsgeleerd adviseur. Uit het feit dat deze wel opmerkingen had over een aantal andere punten maar niet over de tenaamstelling van de huurovereenkomst mocht [eiser] afleiden dat die naamstelling|geen problemen opleverde.|[verweerster c.s.] hebben in §3.4 van de memorie van antwoord nog opgemerkt dat [verweerster 2] bij het ontvangen van de concepthuurovereenkomst ervan is uitgegaan “dat, gelet op haar eerdere e-mail met de exacte tenaamstelling, [eiser] in het kader van de onderhandelingen was overeengekomen om ook zelf als huurder opgenomen te worden”, en dat [betrokkene c.s.] en [eiser] kennelijk zo besloten hadden.|Uit deze opmerking volgt dat [verweerster c.s.] erkennen dat de huurovereenkomst op relevante wijze afweek van het advies van [verweerster 2] . [verweerster c.s.] hadden deze veronderstelling dan ook als redelijk bekwaam en redelijk handelend vakgenoot moeten verifiëren bij [eiser] en hadden er niet zonder nader onderzoek van mogen uitgaan dat [eiser] willens en wetens was afgeweken van haar advies.|Ook het feit dat [eiser] eerder huurovereenkomsten had afgesloten leidt niet tot een ander oordeel. [eiser] had nu juist [verweerster c.s.] ingeschakeld om hem bij te staan bij dit soort juridische kwesties.|Het hof komt dan ook tot het oordeel dat [verweerster c.s.] een beroepsfout heeft gemaakt waarvoor zij aansprakelijk is jegens [eiser] .”|2.7|Vervolgens heeft het hof het verweer van [verweerster c.s.] beoordeeld dat geen causaal verband bestaat tussen de fout van [verweerster c.s.] en de schade die [eiser] stelt te hebben geleden. Volgens [verweerster c.s.] is zeer de vraag of [betrokkene c.s.] bereid zou zijn geweest een huurovereenkomst te sluiten met uitsluitend de B.V. van [eiser] als huurder. [betrokkene c.s.] had namelijk een gunstige onderhandelingspositie, omdat hij wist dat [eiser] in het betreffende pand wilde blijven en deze de complete aard- en nagelvaste inventaris had gekocht.|[eiser] zou daarom ook indien [verweerster c.s.] hem op de daarmee verbonden risico’s had gewezen privé als contractspartij zijn opgetreden. Het hof heeft dit verweer van [verweerster c.s.] , en de reactie van [eiser] daarop, als volgt weergegeven:|“3.7 [verweerster c.s.] hebben er in eerste aanleg een beroep op gedaan dat er geen causaal verband is tussen deze fout en de schade die [eiser] stelt geleden te hebben.|Volgens [verweerster c.s.] stond [eiser] onder druk. [betrokkene c.s.] wisten dat [eiser] in het desbetreffende pand wilde/moest blijven, nu hij de complete inventaris had gekocht (aard- en nagelvast). Die gunstige onderhandelingspositie van [betrokkene c.s.] heeft er volgens [verweerster c.s.] vermoedelijk in geresulteerd dat [eiser] privé als contractspartij is opgenomen en dat [eiser] daarvoor bewust heeft gekozen. Het is volgens [verweerster c.s.] maar zeer de vraag of [betrokkene c.s.] genoegen zou hebben genomen met een andere afspraak.|Het alternatief zou zijn geweest dat er geen overeenkomst werd gesloten, en de gedane investering zou dan verloren zijn gegaan.|[eiser] heeft dit in de conclusie van repliek weersproken. Het vermoeden van [verweerster c.s.] dat de gunstige onderhandelingspositie van [betrokkene c.s.] erin geresulteerd zou hebben dat [eiser] privé als contractspartij is opgenomen en dat deze daarvoor ook zou hebben gekozen is volgens hem onjuist. [betrokkene c.s.] heeft jegens [eiser] niet als voorwaarde gesteld dat [eiser] zich privé als contractspartij zou laten opnemen. Het was zeer wel denkbaar dat, als [verweerster 2] [eiser] erop had gewezen dat de concepthuurovereenkomst hem mede[-]huurder maakte, en [eiser] dit zou hebben doorgeleid naar [betrokkene c.s.] , deze het medehuurderschap van [eiser] niet langer als voorwaarde zou hebben gesteld. Bovendien had [eiser] dan kunnen overwegen de huurovereenkomst niet in deze vorm of helemaal niet aan te gaan. Er was veel te huur tegen aantrekkelijke prijzen op goede locaties, aldus [eiser] .”|2.8|Daarna heeft het hof overwogen dat weliswaar vast staat dat [verweerster c.s.] is tekortgeschoten in haar advisering, maar dat daarmee nog niet vast staat dat [eiser] hierdoor een ongunstiger huurovereenkomst heeft afgesloten dan bij deugdelijke advisering het geval zou zijn geweest. Wel staat vast dat [eiser] door de tekortkoming de kans op een voor hem gunstiger uitkomst is ontnomen. Het hof schat de kans dat deze gunstiger uitkomst zou zijn bereikt op 50%:|“3.8 Het hof overweegt als volgt.|Gelet op hetgeen is overwogen in rechtsoverweging 3.6 staat vast dat sprake is van een tekortkoming van [verweerster c.s.] in haar advisering. Daarmee staat evenwel nog niet vast dat deze tekortkoming ertoe heeft geleid dat [eiser] een ongunstiger huurovereenkomst heeft gesloten dan wanneer [verweerster c.s.] hem wel goed had geadviseerd. Beide partijen hebben met betrekking tot die vraag stellingen betrokken waarvoor wat te zeggen valt, maar noch de stellingen van [verweerster c.s.] , noch de stellingen van [eiser] wat dit betreft zijn zo evident dat moet worden aangenomen dat de huurovereenkomst na een juist advies wel respectievelijk niet zonder [eiser] in privé, maar overigens op gelijke voorwaarden gesloten zou zijn. Het is derhalve onzeker of de tekortkoming van [verweerster c.s.] heeft geleid tot grotere schade, bestaande in een gebondenheid van [eiser] in privé jegens de verhuurder, dan bij uitblijven van de tekortkoming het geval zou zijn geweest. Wel staat vast dat [eiser] de kans op een betere uitkomst is onthouden door de tekortkoming van [verweerster c.s.]|Het gaat hier derhalve om de vraag of een op zich vaststaande tekortkoming schade heeft veroorzaakt, waarbij die onzekerheid haar grond vindt in de omstandigheid dat niet kan worden vastgesteld of en in hoeverre in de hypothetische situatie dat de tekortkoming achterwege zou zijn gebleven, de kans op een gunstiger overeenkomst zich in werkelijkheid ook zou hebben gerealiseerd (vgl. HR 21 december 2012, NJ 2013/237). Voor dit soort gevallen heeft de Hoge Raad geoordeeld dat de rechter de schade moet vaststellen door het aan schadevergoeding toewijsbare bedrag te schatten.|3.9|Gelet op hetgeen door partijen is aangevoerd is het hof van oordeel dat de kans dat [eiser] een huurovereenkomst [zou] hebben gesloten waarbij hij in privé niet als partij zou zijn betrokken, dan wel van de huurovereenkomst zou hebben afgezien, even groot is als de kans dat hij, gelet op het belang van het overnemen van de desbetreffende kapperszaak in het desbetreffende bedrijfspand, indien [betrokkene c.s.] zou hebben volhard bij de eis dat [eiser] mede[-]huurder zou zijn toch tot het aangaan van deze huurovereenkomst zou hebben besloten.|Die kans schat het hof derhalve op 50%, zodat het hof de voor [eiser] ontstane schade die door [verweerster c.s.] moet worden vergoed stelt op 50% van de totale schade (zoals vast te stellen in de hoofdprocedure tussen [eiser] en [betrokkene c.s.] ).”|2.9|[verweerster c.s.] heeft zich er verder op beroepen dat het mede aan eigen schuld van [eiser] te wijten is dat hij in privé de huurovereenkomst is aangegaan. [eiser] had immers eerder huurovereenkomsten afgesloten en had zelf kunnen nagaan of de overeenkomst strookte met het advies van [verweerster 2] . Het hof heeft dat beroep verworpen (rov. 3.10 en 3.11). Het beroep van [verweerster c.s.] inhoudende dat [eiser] niet aan zijn schadebeperkingsplicht heeft voldaan door niet na het faillissement van de Stadskappers en Shop zelf een kapperszaak te beginnen, acht het hof onvoldoende onderbouwd (rov. 3.12).|2.10|Het hof is tot de slotsom gekomen dat het vonnis van de kantonrechter wordt vernietigd en dat de vorderingen van [eiser] alsnog worden toegewezen, echter met dien verstande dat van de verschillende schadeposten slechts 50% van het desbetreffende bedrag zal worden toegewezen, zulks indien en voor zover het vonnis in hoger beroep (in de hoofdzaak) opnieuw tot veroordeling van [eiser] leidt. Zoals hiervoor (randnummer 1.15) is opgemerkt, heeft het hof het vonnis waarin de vorderingen tegen [eiser] in de hoofdzaak zijn toegewezen inmiddels bekrachtigd.|2.11|Het hof heeft ten slotte het vonnis van de rechtbank van 22 april 2015 vernietigd en [verweerster 1] en [verweerster 2] hoofdelijk veroordeeld te betalen de helft van datgene waartoe [eiser] als gedaagde in de hoofdzaak jegens [betrokkene c.s.] bij onherroepelijk arrest is of zal worden veroordeeld, dit met inbegrip van de helft van de ten laste van [eiser] komende kostenveroordeling in die hoofdzaak. Verder heeft het hof de proceskosten in eerste aanleg aldus gecompenseerd dat iedere partij de eigen kosten draagt, [verweerster 1] en [verweerster 2] hoofdelijk veroordeeld in de proceskosten van het hoger beroep, en het arrest uitvoerbaar bij voorraad verklaard.|2.12|Tegen dit arrest van 2 augustus 2016 heeft [eiser] bij cassatiedagvaarding van 1 november 2016, derhalve tijdig, cassatie ingesteld. [eiser] heeft afgezien van schriftelijke toelichting. [verweerster c.s.] heeft verweer gevoerd en haar standpunt schriftelijk laten toelichten. [eiser] heeft gerepliceerd. [verweerster c.s.] heeft afgezien van dupliek.|3|Opmerkingen vooraf|3.1|Voordat ik de klachten bespreek, lijkt het mij aangewezen enkele opmerkingen te maken over causaliteits- en schadekwesties in beroepsaansprakelijkheidszaken als de onderhavige.|3.2|In dergelijke zaken rijst als eerste de vraag of de advocaat toerekenbaar is tekortgeschoten jegens zijn cliënt in de behoorlijke nakoming van zijn verbintenissen, voortvloeiend uit de tussen hen gesloten overeenkomst van opdracht. Maatstaf daarbij is of de advocaat heeft gehandeld zoals van een redelijk bekwaam en redelijk handelend beroepsgenoot mag worden verwacht.|De bewijslast rust in beginsel op de eiser, de (voormalige) cliënt. Wel kan van de beroepsbeoefenaar worden verlangd dat hij voldoende feitelijke gegevens verstrekt ter motivering van zijn betwisting van de stellingen van de cliënt ten einde deze aanknopingspunten voor eventuele bewijslevering te verschaffen.|3.3|Wordt geoordeeld dat de advocaat een beroepsfout heeft gemaakt, dan is de tweede vraag of de cliënt als gevolg van die fout schade heeft geleden. Overeenkomstig de hoofdregel van art. 150 Rv rust de bewijslast van het causaal verband|en van (het bestaan van) schade in beginsel op de eiser.|3.4|In beroepsaansprakelijkheidszaken bestaat vaak onzekerheid over de vraag wat er zonder de beroepsfout zou zijn gebeurd.|Aantonen|wat er zonder fout zou zijn gebeurd, is in strikte zin onmogelijk (het betreft immers een hypothetische situatie), maar ook|aannemelijk maken|wat er zonder fout zou zijn gebeurd, is niet gemakkelijk. Dat geldt zeker ook voor die gevallen, zoals het onderhavige, waarin de beroepsfout is gelegen in het onvolledig of onjuist adviseren van de cliënt. Juist dan is veelal niet zonder meer duidelijk wat de cliënt zou hebben gedaan als hij wél (juist) zou zijn geïnformeerd of geadviseerd.|De beroepsbeoefenaar kan dan het verweer voeren dat de uiteindelijke schade ook zonder zijn fout zou zijn opgetreden. Dat verweer kan zich, afhankelijk van het partijdebat, in een concrete zaak op twee manieren manifesteren: (a) als een schadeprobleem (‘er is geen schade, want ook zonder de fout had eiser zich in dezelfde situatie bevonden’) of (b) als een causaliteitsprobleem (‘eiser heeft misschien wel schade, maar die is niet veroorzaakt door de fout’). In het eerste geval gaat het dus om een schadeverweer, in het tweede om een causaliteitsverweer.|3.5|Voor beide gevalstypen (onzekere schade of onzeker causaal verband) zijn oplossingen ontwikkeld.|Daarbij kunnen oplossingen van het klassieke|alles-of-niets-type|(in de regel leidend tot toe- of afwijzing van de vordering) worden onderscheiden van|tussenoplossingen|die leiden tot toewijzing van een deel van de vordering. In de schadevariant gaat het dan om het leerstuk van het verlies van een kans, ook wel aangeduid als kansschade, en in de causaliteitsvariant om proportionele aansprakelijkheid.|In de klassieke benadering draagt één van de partijen, eiser of gedaagde, de lasten van onzekerheid. In beginsel is dat de eiser. Hij dient aannemelijk te maken dat hij door de fout schade heeft geleden. Slaagt hij hierin niet, dan zal zijn vordering worden afgewezen. De risico’s liggen dus geheel bij hem, wat tot onredelijke resultaten kan leiden.|In dit verband wordt eiser in sommige gevallen wel tegemoetgekomen met oplossingen die deel uitmaken van het bewijsrechtelijk instrumentarium, zoals een bewijsvermoeden of het voorshands bewezen achten van de schade.|De lasten van onzekerheid komen dan in aanzienlijke mate bij gedaagde terecht. De omkeringsregel, die hierna nog aan de orde komt (randnummers 3.10 e.v.), is daarvan een voorbeeld.|3.6|Het leerstuk van kansschade is juist een tussenoplossing die de risico’s van onzekerheid over partijen verdeelt. In het arrest|Baijings/mr. H.,|dat betrekking heeft op een geval waarin een advocaat had verzuimd hoger beroep in te stellen, heeft Uw Raad de verlies van een kans-benadering voor beroepsfouten aanvaard:|“5.2 (…) Het gaat in een geding als het onderhavige om de vraag of, en zo ja in welke mate, de cliënt van een advocaat schade heeft geleden als gevolg van het feit dat deze laatste heeft verzuimd hoger beroep in te stellen tegen een vonnis waarbij die cliënt in het ongelijk was gesteld. Voor het antwoord op deze vraag moet|in beginsel|worden beoordeeld hoe de appelrechter had behoren te beslissen,|althans|moet het te dier zake toewijsbare bedrag|worden geschat aan de hand van de goede en kwade kanse|n die de appellant in hoger beroep, zo dit ware ingesteld, zou hebben gehad.” (onderstrepingen toegevoegd, A-G)|3.7|Deze overweging laat zich als volgt lezen. In beginsel dient de vraag te worden beantwoord of eiser schade heeft geleden als gevolg van de beroepsfout (in dit geval het verzuim hoger beroep in te stellen), hetgeen bij procedurefouten zoals een verzuim hoger beroep in te stellen kan door te beoordelen hoe de rechter had behoren te beslissen (de ‘trial within a trial’-methode).|Wanneer deze feitelijk/hypothetische methode|niet gehanteerd kan worden, bijvoorbeeld omdat onduidelijkheid bestaat over de feiten, of wanneer deze tot onaanvaardbare resultaten leidt,|is het mogelijk om het toewijsbare schadebedrag te schatten aan de hand van de goede en kwade kansen die de appellant zou hebben gehad.|Deze weging van goede en kwade kansen resulteert in het vaststellen van de kans, uitgedrukt in een percentage, dat de vordering in haar geheel zou zijn toegewezen. Dit percentage van de vordering wordt vervolgens toegewezen. Voor toepassing van het leerstuk van de kansschade, zo valt uit de rechtspraak van Uw Raad af te leiden, moet een|condicio sine qua non|-verband vaststaan tussen de fout en het kansverlies.|Verder moet de kans die verloren is gegaan een reële kans zijn: een vordering met betrekking tot een zeer kleine mogelijkheid van succes komt niet voor toewijzing in aanmerking.|Bij een zeer grote kans zal de vordering, naar mag worden aangenomen, in haar geheel moeten worden toegewezen.|Bij toepassing van het leerstuk van de kansschade is dus een andere schade en een ander causaal verband aan de orde dan bij een klassieke ‘alles of niets’- benadering. Als schade geldt niet de door eiser gestelde ‘uiteindelijke schade’ (zoals het verlies van een procedure of vorderingsrecht), maar een verloren kans op een gunstiger uitkomst en bij het causaal (in de zin van|condicio sine qua non|) verband gaat het niet om het oorzakelijk verband tussen de fout en de uiteindelijke schade, maar om het oorzakelijk verband tussen de fout en het verlies van een kans op het uitblijven van die uiteindelijke schade.|3.8|Het voorgaande laat zien dat bij een tussenoplossing als toepassing van het leerstuk van de kansschade minder hoge eisen worden gesteld aan het door de eiser te leveren bewijs. Dat wordt daardoor gerechtvaardigd dat het onredelijk zou zijn de eiser het volledige risico te laten dragen van de onzekerheid met betrekking tot het antwoord op de vraag wat er zonder fout zou zijn gebeurd, wanneer hij ten eerste aan de tekortkoming part noch deel had en bovendien een reële kans bestaat dat door die tekortkoming schade is ontstaan. In zo’n situatie is het redelijk om dit risico ook deels bij de gedaagde te leggen, omdat zijn voormalige cliënt juist door zijn tekortkoming in diens bewijspositie is geschaad.|Het toepassen van het leerstuk van de kansschade brengt mee dat de gedaagde niet ‘achterover kan leunen’ en afwachten of de eiser in zijn bewijs slaagt, maar ook zelf actief zal moeten bijdragen aan het debat.|3.9|Hierbij dient wel te worden bedacht dat bij deze route van een schatting aan de hand van goede en kwade kansen weliswaar minder hoge eisen aan het bewijs op het punt van de schade worden gesteld, maar dat de eiser bij succesvol volgen van dit spoor ook minder ontvangt dan op het hoofdspoor: in plaats van vergoeding van de volledige schade (hiervoor ook wel ‘uiteindelijke’ schade genoemd) ontvangt hij een percentage daarvan. Daarom zetten eisers in de regel in eerste instantie in op het inzetten van bewijstegemoetkomingsmechanismen op dit hoofdspoor. Die verleggen de lasten van onzekerheid immers in belangrijke mate naar de gedaagde(n). De omkeringsregel is zo’n mechanisme. In de onderhavige zaak is in dit verband onder meer aan de orde of het hof deze regel niet had moeten toepassen.|3.10|Voor de toepassing van de omkeringsregel is volgens Uw Raad vereist dat is komen vast te staan dat sprake is van een gedraging in strijd met een norm die strekt tot het voorkomen van een specifiek gevaar ter zake van het ontstaan van schade en dat degene die zich op schending van deze norm beroept, bij betwisting aannemelijk maakt dat in het concrete geval het (specifieke) gevaar waartegen de norm bescherming beoogt te bieden, zich heeft verwezenlijkt. Is aan deze vereisten voldaan, dan wordt het bestaan van|condicio sine qua non|-verband tussen de onrechtmatige daad of wanprestatie en de schade aangenomen, tenzij de aansprakelijk gestelde persoon tegenbewijs levert, in die zin dat hij aannemelijk maakt dat de schade ook zonder de aan hem verweten normschending zou zijn ontstaan.|De omkeringsregel vormt dus een uitzondering op de hoofdregel van art. 150 Rv inhoudende dat de eiser het causaal verband tussen de normschending en de schade moet bewijzen, in die zin dat zijn bewijsleveringslast wordt verlicht doordat dit causaal verband (voorshands) wordt aangenomen. Er is echter geen sprake van een omkering van de bewijslast, die zou inhouden dat het aan de aangesproken partij is om te bewijzen dat de schade|niet|door de normschending is veroorzaakt; deze hoeft slechts tegenbewijs te leveren, oftewel aannemelijk te maken dat de schade ook zonder de normschending zou zijn ontstaan.|3.11|Uw Raad heeft het toepassingsbereik van de omkeringsregel na de millenniumwisseling aanmerkelijk ingeperkt.|Die inperking is duidelijk zichtbaar waar het gaat om het causaal verband tussen schade en een fout die gelegen is in het schenden van een algemene informatieverplichting.|In het arrest|Dicky Trading II|achtte Uw Raad de omkeringsregel (zoals deze overigens pas later is gaan heten|) toepasselijk op de situatie waarin een notaris had nagelaten te wijzen op de risico’s verbonden aan bepaalde financiële transacties.|In latere arresten die betrekking hadden op medische aansprakelijkheidszaken heeft Uw Raad echter geoordeeld dat dergelijke verplichtingen tot informeren of adviseren over bepaalde risico’s er niet toe strekken de patiënt te beschermen tegen het intreden van die risico’s, maar beogen te waarborgen dat deze patiënt goed geïnformeerd kan beslissen.|Bij schending van deze verplichtingen is het risico dan ook niet dat de operatie slecht afloopt, maar dat de patiënt geen weloverwogen keuze heeft kunnen maken.|In het|Juresta|-arrest|heeft Uw Raad deze lijn doorgetrokken naar beroepsaansprakelijkheid van een advocaat. In deze zaak had Juresta haar voormalig advocaat aangesproken, omdat deze haar niet had gewezen op de risico’s verbonden aan het executeren van een vonnis waartegen hoger beroep was ingesteld. Uw Raad oordeelde dat in dit geval geen plaats was voor toepassing van de omkeringsregel, omdat deze op de advocaat rustende informatieverplichting er niet toe strekt de cliënt te beschermen tegen die risico's, maar hem in staat te stellen goed geïnformeerd te beslissen. Het tekortschieten in de nakoming van deze informatieverplichting riep wel het risico in het leven dat de cliënt toestemming gaf die hij niet zou hebben gegeven indien hij goed geïnformeerd was, maar niet het risico dat zich daadwerkelijk had verwezenlijkt (de executie van een vonnis waartegen appel was ingesteld).|3.12|Niet alle informatie- en adviesverplichtingen bevinden zich echter buiten het toepassingsbereik van de omkeringsregel. Zo achtte Uw Raad de regel wel toepasselijk in een geval waarin een sportschool een beginnend cursiste skeeleren niet (voldoende) indringend had gewaarschuwd om een valhelm te dragen.|Op de vraag, waarin het verschil met de|informed consent|-zaken en|Juresta|is gelegen, zijn verschillende antwoorden gegeven. Zo leggen Giesen en ook Akkermans en Van Dijk er de nadruk op dat in|Skeelerongeval|sprake was van een veiligheidsnorm die ertoe strekte letsel te voorkomen.|Van Boom ontleent aan de rechtspraak van Uw Raad een onderscheid tussen informatie- of adviesverplichtingen enerzijds, die bij schending geen toepassing van de omkeringsregel meebrengen, en|waarschuwings|verplichtingen anderzijds. Deze laatste strekken mede ertoe het risico waarvoor wordt gewaarschuwd af te wenden door de beslissing van de gewaarschuwde te beïnvloeden: zij zijn dus indringender en gaan verder dan informatieverplichtingen. Dat verklaart volgens Van Boom dat de omkeringsregel bij schending van waarschuwingsverplichtingen wel aan de orde kan zijn.|Dat lijkt mij een aannemelijke en ook in andere gevallen bruikbare uitleg.|3.13|Ten slotte verdient de procesrechtelijke inkadering van de omkeringsregel de aandacht. In de hiervoor reeds genoemde ‘verduidelijkingsarresten’ heeft Uw Raad overwogen dat het aan de eiser is om te stellen, en bij betwisting te bewijzen, dat sprake is van een norm die beoogt te beschermen tegen een specifiek gevaar, en dat dat gevaar zich heeft verwezenlijkt.|Dat betekent onder meer dat hij het bestaan van een specifieke norm zal moeten aantonen (bijvoorbeeld door het overleggen van richtlijnen of protocollen), en dat hij de directe schadeoorzaak duidelijk zal moeten maken, om vast te kunnen stellen dat het risico waartegen de norm moest beschermen zich heeft verwezenlijkt.|3.14|Mijns inziens valt uit de rechtspraak van Uw Raad af te leiden dat toepassing van het leerstuk van de kansschade pas in beeld komt, uiteraard daargelaten gevallen waarin eiser zijn vordering beperkt tot vergoeding ter zake van verlies van een kans, wanneer eerst een serieuze poging is gedaan langs het hoofdspoor (‘alles of niets’) tot een oplossing te komen. Ik meen dat af te mogen leiden uit het|Baijings/mr. H.|-arrest: in eerste instantie is de alles of niets-benadering (in dat geval uitmondend in een ‘trial within a trial’) in beeld en wanneer zij niet leidt tot een bevredigende oplossing, komt eventueel alsnog de verlies van een kans-benadering in beeld in die gevallen waarin er weliswaar ‘te weinig’ is om de vordering volledig toe te wijzen, maar tegelijkertijd ‘te veel’ om haar geheel af te wijzen. Het lijkt mij goed dat hier te benadrukken, omdat hierover in de praktijk onduidelijkheid lijkt te bestaan.|Dat de rechter niet zonder meer op toepassing van het leerstuk van de kansschade mag ‘overschakelen’, houdt ook verband met fundamentele beginselen van procesrecht, onder meer het in art. 24 Rv neergelegde beginsel dat de rechter beslist op grond van hetgeen partijen aan hun vordering ten grondslag hebben gelegd: wanneer de eiser ‘alles’ (vergoeding van de ‘definitieve’ schade) vordert, dan heeft de rechter weliswaar de bevoegdheid om ook het mindere (vergoeding ter zake van verlies van een kans) toe te kennen, maar dat neemt niet weg dat hij eerst zal moeten beoordelen of ‘alles’ toewijsbaar is.|3.15|Tegen de achtergrond van het voorgaande dienen de klachten te worden besproken.|4|Bespreking van het cassatiemiddel|4.1|Het cassatiemiddel bestaat uit 3 onderdelen, die als volgt kunnen worden weergegeven:|a.|Onderdeel 1|bevat een weergave van de bestreden rov. 3.8 en 3.9 van het hof en de daaraan voorafgaande rov. 3.5-3.7, die niet worden bestreden. Tegen rov. 3.8 en 3.9 richt het onderdeel vervolgens twee klachten:|- de eerste klacht is een rechtsklacht inhoudende dat het hof de omkeringsregel had moeten toepassen. Daartoe bestond volgens het onderdeel aanleiding, omdat [verweerster c.s.] naar de vaststelling van het hof heeft erkend dat de huurovereenkomst op relevante wijze afweek van het advies van [verweerster 2] . Het onderdeel betoogt in het kader van de omkeringsregel voorts ‘dat de bewijslast, dat [eiser] ook zonder de beroepsfout van [verweerster c.s.] de schade zou hebben geleden die hij – naar in cassatie vast staat – heeft geleden, bij [verweerster c.s.] ligt en dat [verweerster c.s.] dat bewijs niet heeft geleverd en dat zij ook niet heeft aangeboden dat bewijs te leveren’;|- althans, zo luidt de tweede klacht, had het hof gezien de onderbouwde stellingen van [eiser] in de posita in randnummers 12-16 en 25 van de memorie van grieven dat hij ten gevolge van de beroepsfout van [verweerster 2] schade had geleden, [verweerster c.s.] het bewijs moeten opdragen dat het causaal verband tussen de – vaststaande – beroepsfout van [verweerster 2] en de – naar vaststaat – door [eiser] geleden schade ontbreekt.|b.|Onderdeel 2|bevat een rechtsklacht, eveneens gericht tegen rov. 3.8 en 3.9, inhoudende dat, als het oordeel van het hof zo moet worden gelezen dat het hof van een juiste bewijslastverdeling is uitgegaan en heeft geoordeeld dat [verweerster c.s.] erin is geslaagd te bewijzen dat causaal verband tussen de beroepsfout en de schade van [eiser] ontbreekt, [eiser] had moeten worden toegelaten tot tegenbewijs.|c.|Onderdeel 3|bevat een voortbouwende klacht: het slagen van (een van) de voorgaande klachten vitieert tevens rov. 3.13 en het dictum van het bestreden arrest.|4.2|Onderdelen 1 en 2|bevatten klachten met betrekking tot de wijze waarop het hof het causaal verband tussen de beroepsfout van [verweerster c.s.] en de uiteindelijke schade van [eiser] heeft vastgesteld en de bewijslastverdeling waarvan het hof op dat punt is uitgegaan. In dit verband heeft [verweerster c.s.] aangevoerd dat de schade van [eiser] ook zonder eerdergenoemde beroepsfout zou zijn ontstaan, waarbij met schade kennelijk wordt bedoeld: de persoonlijke gebondenheid van [eiser] jegens [betrokkene c.s.] en de daaruit voortvloeiende vorderingen. Het hof heeft dienaangaande overwogen dat niet kan worden vastgesteld of bij een deugdelijk advies een voor [eiser] gunstiger huurovereenkomst tot stand was gekomen. Vervolgens heeft het hof overwogen dat, nu onzeker is wat zonder de fout zou zijn gebeurd, toepassing van het leerstuk van de kansschade geëigend is. Daartoe heeft het hof overwogen dat weliswaar onzekerheid bestaat over het causaal verband tussen de beroepsfout en de persoonlijke gebondenheid van [eiser] , maar dat wél met zekerheid causaal verband bestaat tussen de beroepsfout en het verlies van een kans door [eiser] op een voor hem gunstiger huurovereenkomst. [verweerster c.s.] wijst er in haar schriftelijke toelichting op dat deze beide oordelen in cassatie niet worden bestreden, zodat ’s hofs beslissing om het leerstuk van de kansschade toe te passen en geen nadere bewijslevering toe te staan met betrekking tot de vraag wat er zonder de beroepsfout zou zijn gebeurd de juiste is.|[eiser] heeft daarop bij repliek gereageerd dat uit zijn klacht in onderdeel 1 voortvloeit dat het hof het leerstuk van de kansschade niet had mogen toepassen zonder eerst te onderzoeken of causaal verband bestaat tussen de beroepsfout van [verweerster c.s.] en de volledige schade van [eiser] .|4.3|Dit betoog in de schriftelijke toelichting van [verweerster c.s.] lijkt ertoe te strekken dat [eiser] geen belang heeft bij zijn cassatieberoep, omdat hij geen klachten heeft gericht tegen de toepassing van het leerstuk van de kansschade. Mijns inziens gaat [verweerster c.s.] er daarmee aan voorbij dat toepassing van het leerstuk van de kansschade niet alleen een ander schadebegrip maar ook een ander causaal verband inhoudt, namelijk niet één tussen de fout en de (volledige, beweerdelijk door de beroepsfout, ontstane) schade (de aansprakelijkheid voortvloeiend uit de gebondenheid in privé), maar tussen de fout en het verlies van een kans op het uitblijven van die schade (hiervoor randnummer 3.7). Het middel richt zich weliswaar niet expliciet tegen de toepassing van het leerstuk van de kansschade door het hof in rov. 3.8 en 3.9, maar houdt wel in dat het hof (eerst) had moeten beoordelen of causaal verband tussen de beroepsfout en de uiteindelijke schade bestond. Uit die klacht vloeit mijns inziens voort, [eiser] wijst daar in zijn repliek terecht op,|dat het hof te snel naar de oplossing van het leerstuk van de kansschade heeft gegrepen, zonder eerst afdoende onderzoek te doen naar het bestaan van een causaal verband tussen de beroepsfout en de uiteindelijke schade. Dat de klachten dat niet expliciet vermelden, staat niet aan hun beoordeling in cassatie in de weg.|4.4|De klachten van [eiser] stellen dus aan de orde dat het hof eigenlijk te vroeg, dat wil zeggen zonder voldoende onderzoek naar het causaal verband tussen fout en uiteindelijke schade, op de ‘kansschade-route’ is overgeschakeld. Dat neemt echter niet weg dat het hof, uitgaande van de onzekerheid over wat zonder de fout zou zijn gebeurd, [eiser] feitelijk tegemoet is gekomen door die route te volgen: in plaats van afwijzing van zijn vordering (hetgeen bij afwentelen van de lasten van onzekerheid op hem als eiser het gevolg zou zijn), is het voor [eiser] toch nog een toewijzing van 50% geworden. Het verbaast daarom niet dat [eiser] in cassatie geen klachten tegen dat oordeel heeft gericht.|4.5|Daarmee kom ik toe aan beoordeling van de klachten.|4.6|Onderdeel 1|betoogt dat het hof toepassing had moeten geven aan de omkeringsregel. Zoals hiervoor (randnummers 3.5 en 3.10 e.v.) reeds is opgemerkt, biedt de omkeringsregel een oplossing voor gevallen waarin onduidelijk is of een|condicio sine qua non-|verband bestaat tussen fout en schade. Het belang van [eiser] bij toepassing is duidelijk: wanneer de omkeringsregel aan de orde zou zijn, zou causaal verband tussen de beroepsfout en de uiteindelijke schade van [eiser] gegeven zijn en zou het aan [verweerster c.s.] zijn om aannemelijk te maken dat causaal verband ontbreekt.|4.7|Het onderdeel betoogt, zo maak ik eruit op, dat de omkeringsregel toepassing had moeten vinden, omdat de door [eiser] aangegane huurovereenkomst op relevante wijze afweek van het eerdere advies van [verweerster 2] , hetgeen inhield dat persoonlijke aansprakelijkheid van [eiser] diende te worden voorkomen.|De tekortkoming van [verweerster c.s.] is daarin gelegen dat zij heeft verzuimd [eiser] daarop te wijzen (rov. 3.5 van het arrest waarvan cassatie, niet bestreden). Het onderdeel lijkt tot uitgangspunt te nemen dat de verplichting van [verweerster c.s.] om [eiser] te adviseren omtrent het risico van persoonlijke aansprakelijkheid ertoe strekte persoonlijke aansprakelijkheid van [eiser] te voorkomen. Mijns inziens kunnen de klachten niet slagen. Ik licht dat als volgt toe.|4.8|De aard van de in casu aan de orde zijnde normschending leent zich niet in algemene zin voor toepassing van de omkeringsregel. Mijns inziens kan uit de hiervoor (randnummers 3.11-3.12) besproken rechtspraak, in het bijzonder het arrest van Uw Raad inzake|Juresta|, worden afgeleid dat de beroepsfout in het onderhavige geval bestaat in schending van een algemene verplichting tot het verstrekken van informatie en het wijzen op risico’s verbonden aan persoonlijke gebondenheid van [eiser] . Een dergelijke verplichting strekt ertoe de cliënt in staat te stellen om een geïnformeerde keuze te maken, in dit geval in een onderhandelingsproces met betrekking tot een huurovereenkomst. De tekortkoming van [verweerster c.s.] heeft het risico in het leven geroepen dat [eiser] heeft ingestemd met een huurovereenkomst waarmee hij wellicht niet zou hebben ingestemd wanneer hij van het risico van persoonlijke gebondenheid op de hoogte was geweest. De advies- en informatieverplichting van [verweerster c.s.] strekt er echter niet toe hem voor persoonlijke gebondenheid te behoeden. In lijn met de in randnummers 3.11-3.12 besproken rechtspraak moet worden aangenomen dat de geschonden norm niet ertoe strekt de cliënt te beschermen tegen het risico dat zich in dit geval heeft verwezenlijkt, maar tegen het risico van een niet-geïnformeerde keuze, zodat voor toepassing van de omkeringsregel in dit geval geen aanleiding bestaat. In de klachten wordt ook niet gewezen op stellingen uit de gedingstukken in feitelijke instanties waarmee zou zijn betoogd dat hier sprake is van een norm die strekt tot het voorkomen van een specifiek gevaar ter zake van het ontstaan van schade en dat in het concrete geval het (specifieke) gevaar waartegen de norm bescherming beoogt te bieden, zich heeft verwezenlijkt.|Het verwezenlijkte risico en hetgeen de geschonden norm beoogt te voorkomen corresponderen, zo bekeken, niet met elkaar. Dat is wel nodig voor toepassing van de omkeringsregel.|4.9|Ik concludeer dat de|eerste klacht|van|onderdeel 1|faalt. Er bestond in casu geen aanleiding de omkeringsregel toe te passen, nu er onvoldoende grond is om aan te nemen dat de geschonden norm ertoe strekte [eiser] voor persoonlijke gebondenheid te behoeden. Een andersluidend standpunt zou in strijd komen met het door Uw Raad in de hiervoor in randnummers 3.11-3.12 genoemde arresten tot uitdrukking gebrachte uitgangspunt dat het er bij advies- en informatieplichten om gaat de cliënt in staat te stellen een eigen, goed geïnformeerde beslissing te nemen om het advies al dan niet op te volgen. [eiser] heeft ook zelf gesteld dat hij behoefte had aan advies juist om met betrekking tot de huurovereenkomst een goed geïnformeerde beslissing te kunnen nemen.|Ook deze stellingen van [eiser] zelf wijzen erop dat de geschonden norm ertoe strekte hem in staat te stellen goed geïnformeerd te beslissen. Voor het hof bestond dus, in het licht van de eigen stellingen van [eiser] , geen reden om de omkeringsregel toe te passen. Daarmee faalt ook het op de omkeringsregel voortbouwende betoog ‘dat de bewijslast, dat [eiser] ook zonder de beroepsfout van [verweerster c.s.] de schade zou hebben geleden die hij – naar in cassatie vast staat – heeft geleden, bij [verweerster c.s.] ligt en dat [verweerster c.s.] dat bewijs niet heeft geleverd en dat zij ook niet heeft aangeboden dat bewijs te leveren’.|4.10|De|tweede klacht|van het eerste onderdeel strekt ten betoge dat het hof [verweerster c.s.] op grond van de stellingen in randnummers 12-16 en 25 van de memorie van grieven het bewijs had moeten opdragen dat het causaal verband tussen de fout en de geleden schade ontbreekt. Ook deze klacht treft geen doel. De betreffende passages houden, zoals de klacht ook vermeldt, in dat [eiser] ten gevolge van de beroepsfout schade zou hebben geleden. Het hof heeft deze stellingen in zijn beoordeling betrokken (rov. 3.7), maar is gelet op de gemotiveerde betwisting van [verweerster c.s.] tot het oordeel gekomen dat onzeker is of de beroepsfout heeft geleid tot schade (rov. 3.8). De genoemde stellingen kunnen bij die stand van zaken niet de slotsom dragen dat het hof (op grond van de omkeringsregel of enige andere uitzondering op de hoofdregel van art. 150 Rv) gehouden zou zijn om [verweerster c.s.] op te dragen te bewijzen dat het causaal verband tussen de beroepsfout en de geleden schade ontbreekt.|4.11|De klachten van|onderdeel 1|zijn daarmee vergeefs voorgesteld.|4.12|Onderdeel 2|gaat uit van een specifieke lezing van het oordeel van het hof, die inhoudt dat het hof er met juistheid van zou zijn uitgegaan dat [verweerster c.s.] het ontbreken van causaal verband tussen fout en schade dient te bewijzen en dat zij daarin ook is geslaagd. Het onderdeel betoogt in de kern dat [eiser] in dat geval tot tegenbewijs had moeten worden toegelaten. In dit verband wijst hij op het door hem gedane bewijsaanbod in randnummer 30 van de memorie van grieven.|4.13|In wezen houdt deze klacht dus in dat [eiser] had moeten worden toegelaten tot tegenbewijs van de stelling van [verweerster c.s.] dat causaal verband ontbreekt. Het hof heeft echter niet geoordeeld dat [verweerster c.s.] erin is geslaagd te bewijzen dat causaal verband ontbreekt: in rov. 3.7 en 3.8 brengt het hof juist tot uitdrukking dat dat causaal verband, in het licht van de stellingen van beide partijen, onzeker is. De klacht faalt daarom bij gebrek aan feitelijke grondslag.|4.14|Ten overvloede: als de klacht zo moet worden opgevat dat het hof [eiser] in staat had moeten stellen om (in het licht van de gemotiveerde betwisting daarvan door [verweerster c.s.] ) het door hem gestelde causaal verband te bewijzen, dan loopt de klacht daarop stuk dat in randnummer 30 van de memorie van grieven slechts een zeer algemeen geformuleerd bewijsaanbod is gedaan. Nu het hof niet heeft geoordeeld dat [verweerster c.s.] erin is geslaagd te bewijzen dat causaal verband ontbreekt, is er geen sprake van dat [eiser] tegenbewijs had moeten leveren. Het gaat dus om ‘gewoon’ bewijs van causaal verband. Dat brengt mee dat het bewijsaanbod nader gespecificeerd moeten worden.|Nadere specificatie lag ook voor de hand nu duidelijk was dat [verweerster c.s.] het causaal verband tussen haar tekortkoming en de door [eiser] gestelde schade betwistte.|4.15|Nu geen van de klachten van|onderdelen 1 en 2|slagen, faalt ook de voortbouwende klacht van|onderdeel 3|.|4.16|Daarmee falen alle klachten.|5|Conclusie|De conclusie strekt tot verwerping van het cassatieberoep.|De Procureur-Generaal bij de|Hoge Raad der Nederlanden|A-G|Onderstaande feitenweergave is gebaseerd op de onbestreden feitenvaststelling door het hof in rov. 3.1. onder (a) tot en met (k).|Het hof vermeldt abusievelijk: ‘21 januari 2012’.|Productie 4 bij inleidende dagvaarding.|Deze e-mail bevindt zich niet in het dossier.|Productie 1 bij de inleidende dagvaarding in de hoofdzaak tussen [betrokkene c.s.] en [eiser] , overgelegd als productie 1 bij de inleidende dagvaarding in de onderhavige vrijwaringsprocedure.|Productie 5 bij inleidende dagvaarding.|Productie 5 bij de dagvaarding in de hoofdzaak tussen [betrokkene c.s.] en [eiser] , overgelegd als productie 1 bij de inleidende dagvaarding in de onderhavige vrijwaringsprocedure.|Productie 2 bij appeldagvaarding.|Deze samenvatting van het oordeel van de rechtbank is ontleend aan rov. 3.2.2. van het bestreden arrest. Deze weergave is in cassatie niet bestreden.|Memorie van grieven, randnummers 18-21.|Memorie van grieven, randnummer 25.|Memorie van grieven, randnummer 26.|Memorie van grieven, randnummer 30.|Bedoeld zal zijn: ‘huurovereenkomst’.|Bedoeld zal zijn: ‘tenaamstelling’.|Conclusie van antwoord in vrijwaring, randnummers 7 en 12; memorie van antwoord, randnummer 4.7.|Zie onder veel meer E.A.L. van Emden en M. de Haan,|Beroepsaansprakelijkheid|, Deventer: Kluwer 2014, p. 15, Asser/T.F.E. Tjong Tjin Tai,|Deel 7-IV. Opdracht, incl. de geneeskundige behandelingsovereenkomst en de reisovereenkomst|, Deventer: Kluwer 2014, nr. 200, I.P. Michiels van Kessenich-Hoogendam,|Beroepsfouten|, Zwolle: W.E.J. Tjeenk Willink 1995, p. 24-26, HR 9 november 1990, ECLI:NL:HR:1990:AC1103,|NJ|1991/26 (|Speeckaert/Gradener|) (arts), HR 26 januari 1996, ECLI:NL:HR:1996:ZC1976,|NJ|1996/607 m.nt. W.M. Kleijn (|Dicky Trading II|) (notaris), HR 9 juni 2000, ECLI:NL:HR:2000:AA6159,|NJ|2000/460 (|S./mr. V.|), HR 7 maart 2003, ECLI:NL:HR:2003:AF1304,|NJ|2003/302 (|[...] /mr. W.|) (advocaat), HR 6 december 2002, ECLI:NL:HR:2002:AE8457,|NJ|2003/63 (|[...] / [...]|), HR 13 oktober 2006, ECLI:NL:HR:2006:AW2080,|NJ|2008/528 m.nt. C.C. van Dam onder|NJ|2008/529 (|accountant Vie d'Or|) (accountant) en HR 10 januari 2003, ECLI:NL:HR:2003:AF0122,|NJ|2003/375 m.nt. M.M. Mendel (|[...] / [...]|) (assurantietussenpersoon).|Zie bijvoorbeeld ten aanzien van een arts HR 20 november 1987, ECLI:NL:HR:1987:AD0058,|NJ|1988/500 m.nt. W.L. Haardt (|Timmer/Deutman|), HR 18 februari 1994, ECLI:NL:HR:1994:ZC1269,|NJ|1994/368 (|Kunstfout II|) en HR 13 januari 1995, ECLI:NL:HR:1995:ZC1611,|NJ|1997/175 m.nt. C.J.H. Brunner (|Ziekenhuis De Heel/ [...] c.s.|), ten aanzien van een notaris HR 10 januari 1997, ECLI:NL:HR:1997:ZC2244,|NJ|1999/286 m.nt. W.M. Kleijn (|Vergeten testament|) en ten aanzien van een vermogensbeheerder HR 15 december 2006, ECLI:NL:HR:2006:AZ1083,|NJ|2007/203 m.nt. M.R. Mok (|NNEK/ [...] c.s.|).|Zie onder meer I. Giesen,|Bewijslastverdeling bij beroepsaansprakelijkheid,|Zwolle: W.E.J. Tjeenk Willink 1999, p. 48, C.J.M Klaassen,|Schadevergoeding: algemeen, deel 2|, Mon.BW B35, Deventer: Wolters Kluwer 2017, p. 48 en R.J.B. Boonekamp en W.L. Valk (red.),|Stelplicht & Bewijslast 2017,|Commentaar op art. 6:98 BW (R.J.B. Boonekamp), Deventer: Wolters Kluwer 2017.|Zie in dit verband onder andere HR 19 februari 1988, ECLI:NL:HR:1988:AD0198,|NJ|1988/469, HR 28 juni 1991, ECLI:NL:HR:1991:ZC0304,|NJ|1991/746 (|P./gemeente Amsterdam|), HR 9 juni 1995, ECLI:NL:HR:1995:ZC1748,|NJ|1995/692 m.nt. P. van Schilfgaarde,|A&V|1995, p. 133 m.nt. T. Hartlief (|Finad/Worst c.s.|) en in het kader van beroepsfouten HR 20 september 1996, ECLI:NL:HR:1996:AD2611,|NJ|1996/747 (|Beurskens /Notaris|).|Zie onder meer I. Giesen en K. Maes, ‘Omgaan met bewijsnood bij de vaststelling van het causaal verband in geval van verzuimde informatieplichten’,|NTBR|2014, p. 219-232, I. Giesen,|Bewijs en aansprakelijkheid|, diss., Den Haag: Bju 2001, p. 244-247, I. Giesen,|Bewijslastverdeling bij beroepsaansprakelijkheid|, Zwolle: W.E.J. Tjeenk Willink 1999, p. 49, A.J. Akkermans,|Proportionele aansprakelijkheid bij onzeker causaal verband,|diss., Zwolle: W.E.J. Tjeenk Willink 1997, p. 8, I.P. Michiels van Kessenich-Hoogendam,|Beroepsfouten|, Zwolle: W.E.J. Tjeenk Willink 1995, p. 88-89 en T. Hartlief, ‘Proportionele aansprakelijkheid: een introductie’, in A. Akkermans e.a. (red.),|Proportionele aansprakelijkheid|, Den Haag: Bju 2000, p. 6.|Zie in dit verband, met verdere verwijzingen, onder meer Chr.H. van Dijk, ‘Causale perikelen: het is moeilijk en zal moeilijk blijven’,|TVP|2013, p. 61 e.v. en mijn conclusie (ECLI:NL:PHR:2016:871) vóór HR 23 december 2016, ECLI:NL:HR:2016:2987,|NJ|2017/133 m.nt. S.D. Lindenbergh,|GZR-Updates.nl|2017-0001 m.nt. R.P. Wijne,|PS-Updates.nl|2017-0096 m.nt. Y. Bosschaart (|Netvliesloslating|), randnummers 3.4 e.v. Over de uitwisselbaarheid van de perspectieven (schade en veroorzaking) wordt ook anders gedacht. Zie in dit verband onder meer J.S. Kortmann, ‘Meervoudige causaliteit: over alternativiteit bij daders én benadeelden’, in C.J.M. Klaassen, J.S. Kortmann,|Causaliteitsperikelen|, VASR, Deventer: Kluwer 2012, p. 31 e.v., Asser/A.S. Hartkamp en C.H. Sieburgh,|Deel 6. De verbintenis in het algemeen, tweede gedeelte|, Deventer: Kluwer 2013, nrs. 79 e.v., R.L.M. Cox, ‘Proportionele aansprakelijkheid versus kansverlies – Tussen dogmatiek en praktijk’,|NTBR|2016, p. 271-279 en T.F.E. Tjong Tjin Tai, ‘Schadebegroting, verlies van een kans en proportionele aansprakelijkheid’,|NJB|2016, p. 2239-2244.|Zie in dit verband ook de inventarisatie in C.J.M. Klaassen, ‘Bewijs van causaal verband in aansprakelijkheidszaken’,|JBPr|2013/905.|Zie daarover HR 31 maart 2006, ECLI:NL:HR:2006:AU6092,|NJ|2011/250 m.nt. T.F.E. Tjong Tjin Tai (|Nefalit/ [...]|), HR 24 december 2010, ECLI:NL:HR:2010:BO1799,|NJ|2011/251 m.nt. T.F.E. Tjong Tjin Tai (|Fortis/ [...]|) en HR 14 december 2012, ECLI:NL:HR:2012:BX8349,|NJ|2013/236 m.nt. S.D. Lindenbergh (|Nationale Nederlanden/X|).|Zie in dit verband ook mijn annotatie bij HR 7 juni 2013, ECLI:NL:HR:2013:BZ1717,|NJ|2014/98 (|SVB/ [...]|) onder HR 7 juni 2013, ECLI:NL:HR:2013:BZ1721,|NJ|2014/99 (|[...] / [...]|) (arresten die beide op de arbeidsrechtelijke omkeringsregel betrekking hebben) en mijn conclusie (ECLI:NL:PHR:2016:871) vóór HR 23 december 2016, ECLI:NL:HR:2016:2987,|NJ|2017/133 m.nt. S.D. Lindenbergh,|GZR Updates.nl|2017-0001 m.nt. R.P. Wijne,|PS Updates.nl|2017-0096 m.nt. Y. Bosschaart (|Netvliesloslating|), randnummer 3.|E.A.L. van Emden en M. de Haan,|Beroepsaansprakelijkheid|, Deventer: Kluwer 2014, p. 58-59. In HR 20 september 1996, ECLI:NL:HR:1996:AD2611,|NJ|1996/747 (|Beurskens/Notaris|) heeft Uw Raad omkering van de bewijslast met betrekking tot het bestaan van schade in beroepsaansprakelijkheidszaken afgewezen. Zie over de diverse mogelijkheden die het bewijsrecht op het punt van causale en schade-perikelen biedt onder meer ook I. Giesen en K. Maes, ‘Omgaan met bewijsnood bij de vaststelling van het causaal verband in geval van verzuimde informatieplichten’,|NTBR|2014, p. 219-232, A.J. Akkermans en Chr.H. van Dijk, ‘Proportionele aansprakelijkheid, omkeringsregel, bewijslastverlichting en eigen schuld: een inventarisatie van de stand van zaken’,|AV&S|2012, p. 157-177 en A.C.W. Pijls, ‘Het bewijs van causaal verband bij informatieverzuimen in de beleggingspraktijk’,|NTBR|2009, p. 170-181.|HR 24 oktober 1997, ECLI:NL:HR:1997:AM1905,|NJ|1998/257 m.nt. P.A. Stein (|Baijings/mr. H.|).|Zie hierover onder meer M.F.J. Haak, ‘Van een advocaat die vergeet in hoger beroep te gaan’,|Ars Aequi|1998, p. 138 e.v., L. Dommering-van Rongen, ‘Aansprakelijkheid van de advocaat: ‘a trial within a trial’, kansaansprakelijkheid en wettelijke rente bij letselschade’,|NTBR|1998, p. 81 e.v. en C.J.M. Klaassen,|Schadevergoeding: algemeen, deel 2|, Mon.BW B35, Deventer: Wolters Kluwer 2017, p. 67.|Deze terminologie is ontleend aan de conclusie van A-G Bakels (ECLI:NL:PHR:1997:AM1905) vóór HR 24 oktober 1997, ECLI:NL:HR:1997:AM1905,|NJ|1998/257 m.nt. P.A. Stein (|Baijings/mr. H.|), randnummers 3.3-3.5.|Zie de conclusie van mijn ambtgenoot Wuisman (ECLI:NL:PHR:2007:AZ6541) vóór HR 19 januari 2007, ECLI:NL:HR:2007:AZ6541,|NJ|2007/63 (|[...] Holding|), randnummers 3.4 e.v.|Zie over toepassing van het leerstuk van de kansschade bij beroepsaansprakelijkheid naast het arrest|Baijings/mr. H.|ook HR 16 februari 1997, ECLI:NL:HR:2007:AZ0419,|NJ|2007/256 m.nt. J.M.M. Maeijer (|Tuin Beheer|), HR 19 januari 2007, ECLI:NL:HR:2007:AZ6541,|NJ|2007/63 (|[...] Holding|), HR 11 december 2009, ECLI:NL:HR:2009:BK0859,|NJ|2010/3 (|[...] / [...]|) en de conclusie van mijn ambtgenoot Van Peursem vóór HR 31 januari 2014, ECLI:NL:HR:2014:216,|RvdW|2014/254 (|Jeka Holding|) (art. 81 RO), randnummers 2.8 e.v. Zie nader E.A.L. van Emden en M. de Haan,|Beroepsaansprakelijkheid|, Deventer: Kluwer 2014, p. 65-69, T.P. Hoekstra en E.J.M. van Rijckevorsel-Teeuwen, ‘Kroniek beroepsaansprakelijkheidsrecht’,|AV&S|2014, p. 77, I. Giesen en K. Maes, ‘Omgaan met bewijsnood bij de vaststelling van het causaal verband in geval van verzuimde informatieplichten’,|NTBR|2014, p. 229-231, M.F.J. Haak, ‘Van een advocaat die vergeet in hoger beroep te gaan’,|Ars Aequi|1998, p. 143 e.v., T.F.E. Tjong Tjin Tai, ‘Beroepsfout, causaliteit en kansberekening’,|Bb|2007 p. 11 e.v. en C.J.H. Brunner, ‘Is beroepsaansprakelijkheid iets bijzonders?’,|Ars Aequi|1995, p. 935-937.|HR 21 december 2012, ECLI:NL:HR:2012:BX7491,|NJ|2013/237 m.nt. S.D. Lindenbergh (|Deloitte/ [...]|), rov. 3.5.3.|HR 21 december 2012, ECLI:NL:HR:2012:BX7491,|NJ|2013/237 m.nt. S.D. Lindenbergh (|Deloitte/ [...]|), rov. 3.8 en reeds eerder de conclusie van mijn ambtgenoot Wuisman (ECLI:NL:PHR:2007:AZ6541) vóór HR 19 januari 2007, ECLI:NL:HR:2007:AZ6541,|NJ|2007/63 (|[...] Holding|), randnummers 3.4 e.v.|Zie mijn conclusie (ECLI:NL:PHR:2016:871) vóór HR 23 december 2016, ECLI:NL:HR:2016:2987,|NJ|2017/133 m.nt. S.D. Lindenbergh,|GZR-Updates.nl|2017-0001 m.nt. R.P. Wijne,|PS-Updates.nl|2017-0096 m.nt. Y. Bosschaart (|Netvliesloslating|), randnummer 3.6.|Zie A-G Bakels (ECLI:NL:PHR:1997:AM1905) vóór HR 24 oktober 1997, ECLI:NL:HR:1997:AM1905,|NJ|1998/257 m.nt. P.A. Stein (|Baijings/mr. H.|), randnummer 3.22.|Zo blijkt uit de ‘verduidelijkingsarresten’ HR 29 november 2002, ECLI:NL:HR:2002:AE7345,|NJ|2004/304 (|TFS/NS|) en HR 29 november 2002, ECLI:NL:HR:2002:AE7351,|NJ|2004/305 m.nt. W.D.H. Asser (|[...] /Achtkarspelen|). Zie ook Asser/A.S. Hartkamp en C.H. Sieburgh,|Deel 6. De verbintenis in het algemeen, tweede gedeelte|, Deventer: Kluwer 2013, nr. 77. Zie uit de meer recente rechtspraak onder meer HR 23 november 2012, ECLI:NL:HR:2012:BX7264,|NJ|2012/669 (|Gynaecoloog|) en HR 2 juni 2017, ECLI:NL:HR:2017:1008,|RvdW|2017/635 (|Radiouitzending Sudan|).|W.D.H. Asser,|Bewijslastverdeling,|Deventer: Kluwer 2004, nrs. 45-48.|Zie dit verband onder meer A.J. Akkermans,|De ‘omkeringsregel’ bij het bewijs van causaal verband|, oratie, Den Haag: Bju 2002, p. 67 e.v., I. Giesen, ‘De aantrekkingskracht van Loreley. Over de opkomst en ondergang (?) van de omkeringsregel’, in T. Hartlief en S.D. Lindenbergh (red.),|Tien pennenstreken over personenschade|, Den Haag: Sdu 2009, p. 69 e.v., A.J. Akkermans en Chr.H. van Dijk, ‘Proportionele aansprakelijkheid, omkeringsregel, bewijslastverlichting en eigen schuld: een inventarisatie van de stand van zaken’,|AV&S|2012, p. 157-177, C.J.M. Klaassen, ‘De dader heeft het gedaan, maar wie is de dader? Enkele opmerkingen over (het bewijs bij) causaliteitsonzekerheid’, in C.J.M. Klaassen, J.S. Kortmann,|Causaliteitsperikelen|, VASR, Deventer: Kluwer 2012, p. 9-11 en T. Hartlief, ‘Causaliteitsonzekerheid. Opkomst en ondergang van de omkeringsregel?’,|Ars Aequi|2003, p. 298-306. Uw Raad wijst in dit verband soms wel op andere bewijstegemoetkomingsmechanismen. Zie in dit verband ook de annotatie van W.D.H. Asser bij HR 7 mei 2004, ECLI:NL:HR:2004:AO2988,|NJ|2004/422 (|Provincie Fryslân/ [...] c.s.|), onder 8.|HR 19 maart 2004, ECLI:NL:HR:2004:AO1299,|NJ|2004/307 m.nt. W.D.H. Asser,|JBPr|2004/24 m.nt. C.J.M. Klaassen (|Seresta|), HR 23 november 2001, ECLI:NL:HR:2001:AB2737,|NJ|2002/386 (|Zenuwbeschadiging|) en HR 23 november 2001, ECLI:NL:HR:2001:AD3963,|NJ|2002/387 m.nt. J.B.M. Vranken (|Spondylodese|). Zie hierover W.D.H. Asser,|Bewijslastverdeling|, Deventer: Kluwer 2004, nrs. 187-188.|De term is gemunt door H.J. Snijders. Zie in dit verband S.D. Lindenbergh, ‘Een scherpe blik in de glazen bol’, in Jac. Hijma e.a. (red.),|Een kwart eeuw|(H.J. Snijders-bundel), Deventer: Wolters Kluwer 2016, p. 307 e.v.|HR 26 januari 1996, ECLI:NL:HR:1996:ZC1976,|NJ|1996/607 m.nt. W.M. Kleijn.|HR 23 november 2001, ECLI:NL:HR:2001:AB2737,|NJ|2002//386 (|Zenuwbeschadiging|) en HR 23 november 2001, ECLI:NL:HR:2001:AD3963,|NJ|2002/387 m.nt. J.B.M. Vranken (|Spondylodese|) en later ook HR 29 september 2006, ECLI:NL:HR:2006:AY5693,|RvdW|2006/909,|JA|2006/146 m.nt. W.R. Kastelein,|GJ|2006/136 m.nt. R.W.M. Giard (|Nekhernia|).|Annotator Vranken is kritisch over dit onderscheid in zijn annotatie bij HR 23 november 2001, ECLI:NL:HR:2001:AD3963,|NJ|2002/387 (|Spondylodese|), onder 5 en 6.|HR 2 februari 2007, ECLI:NL:HR:2007:AZ4564,|NJ|2007/92,|JA|2007/43 m.nt. W.H. van Boom (|Juresta|).|HR 25 november 2005, ECLI:NL:HR:2005:AU4042,|NJ|2007/141 m.nt. C.J.H. Brunner (|Skeelerongeval|).|I. Giesen, ‘De aantrekkingskracht van Loreley. Over de opkomst en ondergang (?) van de omkeringsregel’, in T. Hartlief en S.D. Lindenbergh (red.),|Tien pennenstreken over personenschade|, Den Haag: Sdu 2009, p. 76 e.v. en A.J. Akkermans en Chr.H. van Dijk, ‘Proportionele aansprakelijkheid, omkeringsregel, bewijslastverlichting en eigen schuld: een inventarisatie van de stand van zaken’,|AV&S|2012, p. 168.|W.H. van Boom in zijn annotatie bij het|Juresta|-arrest in|JA|2007/43 en in gelijke zin C.J.M. Klaassen,|Schadevergoeding: algemeen, deel 2|, Mon.BW B35, Deventer: Wolters Kluwer 2017, p. 73. Dit betekent overigens niet dat bij schending van elke waarschuwingsverplichting, ongeacht haar inhoud en achtergrond, toepassing van de omkeringsregel in beeld is. Zie in dit verband bijvoorbeeld A-G Hammerstein in zijn conclusie (ECLI:NL:PHR:2012:BU4914) vóór HR 3 februari 2012, ECLI:NL:HR:2012:BU4914,|NJ|2012/95 (|Rabobank/X|), randnummer 2.20.|Dat neemt niet weg dat ik, met Giesen en Van Dijk en Akkermans, de indruk heb dat in de zaak van het|Skeelerongeval|het voorkomen van letsel zwaar woog, misschien wel zo zwaar dat in die zaak eigenlijk de meest wenselijke (meer nog dan de verplichting indringend te adviseren een valhelm te dragen) actie van de organisatie het opleggen van een verplichting tot het dragen van een valhelm was geweest.|Zie daarover uitvoerig W.D.H. Asser in zijn annotatie bij HR 29 november 2002, ECLI:NL:HR:2002:AE7345,|NJ|2004/304 (|TFS/NS|) en HR 29 november 2002, ECLI:NL:HR:2002:AE7351,|NJ|2004/305 (|[...] /Achtkarspelen|), onder 21.|W.D.H. Asser in zijn annotatie bij HR 29 november 2002, ECLI:NL:HR:2002:AE7345,|NJ|2004/304 (|TFS/NS|) en HR 29 november 2002, ECLI:NL:HR:2002:AE7351,|NJ|2004/305 (|[...] /Achtkarspelen|), onder 21-22.|Dat is ook gesignaleerd door A-G Spier in zijn conclusie (ECLI:NL:PHR:2006:AX9395) vóór HR 30 juni 2006, ECLI:NL:HR:2006:AX9395,|RvdW|2006/683, randnummer 3.2, door J.C.J. Wouters in zijn annotatie bij HR 19 januari 2007, ECLI:NL:HR:2007:AZ6541,|NJ|2007/63 (|[...]|) in|AV&S|2007, p. 310-313 en door dezelfde auteur in ‘Proportionele aansprakelijkheid, kansschade en verlies van een kans in het Nederlandse aansprakelijkheidsrecht (II, slot)’,|WPNR|6974 (2013), p. 355-356.|Zie over het procesrechtelijk kader en de ruimte voor de rechter om ambtshalve vergoeding van kansschade toe te kennen C.J.M. Klaassen, ‘Proportionele aansprakelijkheid: een goede of kwade kans?’,|NJB|2007, p. 1346 e.v., onder 7 en van diezelfde auteur|Schadevergoeding: algemeen, deel 2|, Mon.BW B35, Deventer: Wolters Kluwer 2017, p. 27-31.|Schriftelijke toelichting van [verweerster c.s.] , randnummer 4.3.|Schriftelijke repliek van [eiser] , randnummers 2.2 en 2.3.|Schriftelijke repliek van [eiser] , randnummers 2.2 en 2.3.|Onderdeel 1 van het middel en randnummers 16 en 20 van de memorie van grieven.|Zoals hiervoor (randnummer 3.13) besproken is, is voor een beroep op de omkeringsregel nodig dat de eiser stelt, en bij betwisting aannemelijk maakt, dat sprake is sprake is van een norm die beoogt te beschermen tegen een specifiek gevaar, en dat dat gevaar zich heeft verwezenlijkt.|In de ‘verduidelijkingsarresten’ heeft Uw Raad benadrukt dat toepassing van de omkeringsregel alleen gerechtvaardigd is als het gevolg (de schade) correspondeert met de normschending, met andere woorden, als de geschonden norm ook daadwerkelijk beoogde te beschermen tegen het gevolg dat is ingetreden. Zie HR 29 november 2002, ECLI:NL:HR:2002:AE7345,|NJ|2004/304 (|TFS/NS|) m.nt. W.D.H. Asser bij HR 29 november 2002, ECLI:NL:HR:2002:AE7351,|NJ|2004/305 (|[...] /Achtkarspelen|), rov. 3.5.3 onder (iii).|Memorie van grieven, randnummer 25.|[verweerster c.s.] merken met juistheid op (schriftelijke toelichting, randnummers 3.2-3.3) dat toepassing van de omkeringsregel niet leidt tot omkering van de bewijslast, in die zin dat de aangesproken beroepsbeoefenaar wordt belast met het bewijs van het ontbreken van causaal verband tussen de beroepsfout en de schade. Zoals hiervoor (randnummer 3.10) is besproken, hoeft deze slechts tegenbewijs te leveren, oftewel aannemelijk te maken dat de schade ook zonder de beroepsfout zou zijn ontstaan.|HR 9 januari 1998, ECLI:NL:HR:1998:ZC2543,|NJ|1999/413 m.nt. H.J. Snijders (|L./gemeente Utrecht|) en HR 9 juli 2004, ECLI:NL:HR:2004:AO7817,|NJ 2005/270|m.nt. W.D.H. Asser (|OZ Export Planten/Roozen Holland|)."
ECLI:NL:RBOBR:2016:6111,none,Uitspraak,16_872,Bestuursrecht; Bestuursprocesrecht,Rechtbank Oost-Brabant,2016-11-04 00:00:00,none,Eerste aanleg - meervoudig,'s-Hertogenbosch,none,Raad voor de Rechtspraak,2016-11-03 00:00:00,2016-11-04 13:07:21,Weigering DHW-vergunning naar aanleiding van een Bibob-advies waarin ernstig gevaar op zowel de a-grond als de b-grond van artikel 3 Wet Bibob is aangenomen. De rechtbank ziet geen grond voor het oordeel dat verweerder dit Bibob-advies niet aan besluitvorming ten grondslag heeft kunnen leggen en dat verweerder een onvoldoende zelfstandige afweging heeft gemaakt bij de weigering van de DHW-vergunning.,"RECHTBANK OOST-BRABANT|Zittingsplaats 's-Hertogenbosch|Bestuursrecht|zaaknummer: SHE 16/872|uitspraak van de meervoudige kamer van 4 november 2016 in de zaak tussen|[eiseres] , te [woonplaats] , eiseres|(gemachtigde: mr. M.T.C.A. Smets),|en|de burgemeester van de gemeente Valkenswaard, verweerder|(gemachtigde: J.M. Thiels).|Procesverloop|Bij besluit van 2 september 2015 (het primaire besluit) heeft verweerder geweigerd eiseres een vergunning te verlenen ingevolge de Drank- en horecawet voor de exploitatie van de horeca-inrichting genaamd “Café [bedrijfsnaam 1] ” te [vestigingsplaats] (café).|Bij besluit van 25 januari 2016 (het bestreden besluit) heeft verweerder het bezwaar van eiseres ongegrond verklaard.|Eiseres heeft tegen het bestreden besluit beroep ingesteld. Bij brief van 14 april 2016 heeft eiseres de gronden van het beroep ingediend.|Verweerder heeft een verweerschrift ingediend.|Bij brief van 4 juli 2016 heeft verweerder een nader stuk ingediend.|Bij beslissing van 7 juli 2016 heeft de enkelvoudige kamer van deze rechtbank de door verweerder verzochte beperkte kennisneming van het advies van 22 juli 2015 van het Landelijk Bureau bevordering integriteitsbeoordelingen door het openbaar bestuur (LBB) (Bibob-advies), gerechtvaardigd geoordeeld.|Het onderzoek ter zitting heeft plaatsgevonden op 12 juli 2016. Eiseres is verschenen, bijgestaan door haar gemachtigde. Verweerder heeft zich laten vertegenwoordigen door zijn gemachtigde.|Overwegingen|1. De rechtbank gaat uit van de volgende feiten.|Verweerder heeft eerder, bij besluit van 25 februari 2014, voor Café [bedrijfsnaam 2] in [vestigingsplaats] een Drank- en horecawetvergunning verleend, waarbij onder meer als voorwaarde was gesteld dat eiseres niet in enige zakelijke relatie mag staan met de vergunninghouder ten aanzien van de exploitatie van het café. Er mag geen arbeidsrelatie zijn tussen de vergunninghouder en eiseres en zij mag geen werkzaamheden verrichten ten dienste van de vergunninghouder. Dit besluit is gebaseerd op het door het LBB uitgebrachte advies van 24 januari 2014. Het door eiseres tegen dit besluit ingestelde bezwaar is ongegrond verklaard. Het door eiseres ingestelde beroep is door deze rechtbank bij uitspraak van 7 juni 2016 met nummer ECLI:NL:RBOBR:2016:2925 niet-ontvankelijk verklaard.|Eiseres heeft op 2 februari 2015 verweerder verzocht haar een Drank- en horecawetvergunning te verlenen voor de exploitatie van het café.|Verweerder heeft, overeenkomstig het gemeentelijk beleid dat is neergelegd in de Beleidsregels voor de toepassing van de Wet Bibob 2012 (Beleidsregels), advies gevraagd aan het LBB. Op 22 juli 2015 heeft het LBB advies uitgebracht aan verweerder. Het LBB heeft geconcludeerd dat ernstig gevaar bestaat dat de aangevraagde vergunning mede zal worden gebruikt om uit gepleegde strafbare feiten verkregen of te verkrijgen, op geld waardeerbare voordelen te benutten (artikel 3, eerste lid, onderdeel a van de Wet bevordering integriteitsbeoordelingen door het openbaar bestuur (Wet Bibob)) en zal worden gebruikt om strafbare feiten te plegen (artikel 3, eerste lid, onderdeel b van de Wet Bibob).|Bij brief van 3 augustus 2015 heeft verweerder zijn voornemen aan eiseres kenbaar gemaakt om de gevraagde Drank- en horecawetvergunning te weigeren. Op 6 augustus 2015 heeft eiseres haar zienswijze op dit voornemen gegeven.|Bij het primaire besluit heeft verweerder vervolgens geweigerd de Drank- en horecawetvergunning te verlenen. Tegen dit besluit heeft eiseres bezwaar gemaakt.|2. Bij het bestreden besluit heeft verweerder, onder verwijzing naar het advies van de algemene kamer van de commissie van advies voor de bezwaarschriften A2-gemeenten (bezwaarcommissie), het bezwaar van eiseres ongegrond verklaard. Verweerder heeft daarbij de conclusie van het LBB overgenomen dat sprake is van een ernstige mate van gevaar als bedoeld in artikel 3, eerste lid onder a en b, van de Wet Bibob.|3. Ambtshalve overweegt de rechtbank als volgt.|4. Naar aanleiding van door verweerder overgelegde informatie dat het pand waarin het café is gevestigd, is verkocht en per 8 juni 2016 een nieuwe eigenaar heeft, ziet de rechtbank zich allereerst ambtshalve voor de vraag gesteld of eiseres nog procesbelang bij deze procedure heeft. Ter zitting is gebleken dat eiseres geen huurovereenkomst voor de exploitatie van het café met de nieuwe eigenaar heeft gesloten en dat zij het café niet langer wenst te exploiteren. De rechtbank ziet desondanks aanleiding om procesbelang aan te nemen, omdat eiseres ook heeft gesteld dat zij schade heeft geleden door de weigering van de gevraagde vergunning en dat zij een oordeel van de rechtbank wenst over de rechtmatigheid van het bestreden besluit in deze zaak met het oog op schadevergoeding.|5. Eiseres heeft betoogd dat verweerder het Bibob-advies niet aan het bestreden besluit ten grondslag heeft kunnen leggen. In dit verband heeft zij onder meer aangevoerd dat de feiten die het LBB in het advies van 22 juli 2015 heeft vermeld, afwijken van de feiten die zijn vermeld in het Bibob-advies dat is uitgebracht in het kader van de vergunning voor het café [bedrijfsnaam 2] . Er zijn daarom ernstige redenen om aan de juistheid en zorgvuldigheid van de totstandkoming van het Bibob-advies te twijfelen.|Ook heeft eiseres in dit verband aangevoerd dat de in het Bibob-advies vermelde feiten de bevindingen van het LBB niet kunnen dragen. Het Bibob-advies is, wat betreft het ernstig gevaar dat de aangevraagde vergunning mede zal worden gebruikt om uit gepleegde strafbare feiten verkregen of te verkrijgen, op geld waardeerbare voordelen te benutten als bedoeld in artikel 3, eerste lid, onderdeel a, van de Wet Bibob (de a-grond), gebaseerd op feiten en omstandigheden die zich acht tot tien jaar geleden hebben voorgedaan.|Ten aanzien van het ernstig gevaar dat de gevraagde vergunning zal worden gebruikt om strafbare feiten te plegen als bedoeld in artikel 3, eerste lid, onderdeel b van de Wet Bibob (de b-grond) heeft het LBB het advies slechts gebaseerd op één veroordeling uit 2011 en feiten en omstandigheden die zich acht tot tien jaar geleden hebben voorgedaan. Gezien dit tijdsverloop en omdat het om slechts één incident gaat, kan de conclusie uit het Bibob‑advies niet worden gevolgd, aldus eiseres.|6. Volgens vaste rechtspraak van de Afdeling bestuursrechtspraak van de Raad van State (Afdeling) mag een bestuursorgaan, gelet op de expertise van het LBB, in beginsel van het advies van het LBB uitgaan. Dit neemt niet weg dat een bestuursorgaan zich ervan moet vergewissen dat het advies en het daartoe ingestelde onderzoek naar de feiten op zorgvuldige wijze tot stand gekomen zijn en dat de feiten de conclusies kunnen dragen. Dat is bijvoorbeeld niet het geval indien de feiten voor de conclusies te weinig of te weinig directe aanwijzingen bieden of omdat ze in verschillende richtingen wijzen, onderling tegenstrijdig zijn of niet stroken met hetgeen overigens bekend is (zie onder meer de uitspraak van de Afdeling van 9 mei 2012 met nummer ECLI:NL:2012:BW5279).|7. De rechtbank ziet geen grond voor het oordeel dat verweerder het Bibob-advies niet aan het bestreden besluit ten grondslag heeft kunnen leggen. De stelling dat de feiten die het LBB in het advies van 22 juli 2015 heeft vermeld, afwijken van de feiten die zijn vermeld in het Bibob-advies voor het café [bedrijfsnaam 2] , heeft eiseres pas ter zitting geconcretiseerd. Met de enkele verklaring ter zitting dat de berekeningen over het volgens verweerder genoten financiële voordeel met de haar verweten gedragingen in de twee adviezen van elkaar verschillen, heeft eiseres deze stelling echter onvoldoende onderbouwd. De rechtbank volgt eiseres ook niet in haar betoog dat de in het Bibob-advies vermelde feiten de bevindingen van het LBB dat er ernstig gevaar bestaat ten aanzien van zowel de a-grond als de b-grond, niet kunnen dragen. De over de a-grond ingenomen stellingen dat het door eiseres met de verweten gedragingen verkregen financiële voordeel volledig is afgeroomd en dat eiseres failliet is verklaard waardoor zij ook niet over deze voordelen zou kunnen beschikken, voor zover er al van zou moeten worden uitgegaan dat eiseres met de haar verweten gedragingen voordeel heeft genoten, leiden niet tot het oordeel dat verweerder het Bibob-advies niet aan het bestreden besluit ten grondslag heeft kunnen leggen. Die stellingen gaan eraan voorbij dat het er voor het aannemen van ernstig gevaar op de a-grond niet alleen om gaat of de aangevraagde vergunning mede zal worden gebruikt om uit gepleegde strafbare feiten|verkregen|op geld waardeerbaar voordeel te benutten, maar ook of zij mede zal worden gebruikt om uit gepleegde strafbare feiten|te verkrijgen|voordelen te benutten. De rechtbank ziet geen grond voor het oordeel dat verweerder op basis van de door het LBB in het Bibob-advies vermelde feiten en omstandigheden geen ernstig gevaar op de a-grond heeft kunnen aannemen. Evenmin ziet de rechtbank grond voor het oordeel dat verweerder op basis van de door het LBB in het Bibob-advies vermelde feiten en omstandigheden geen ernstig gevaar op de b-grond heeft kunnen aannemen. Het LBB heeft deze conclusie gebaseerd op een veroordeling uit 2011 en de hiervoor bedoelde gedragingen in combinatie met de omstandigheid dat beide feiten zijn gepleegd bij de uitoefening van een horecaonderneming en de aangevraagde vergunning het mogelijk maakt om deze strafbare feiten te plegen. Anders dan eiseres heeft gesteld, heeft verweerder het tijdsverloop sinds deze feiten en omstandigheden niet zodanig hoeven achten dat op basis hiervan niet kon worden geconcludeerd dat sprake is van ernstig gevaar als bedoeld in artikel 3 van de Wet Bibob. Deze beroepsgrond slaagt niet.|8. Eiseres heeft ook betoogd dat verweerder ten onrechte geen of een onvoldoende zelfstandige belangenafweging en evenredigheidstoets heeft verricht. Zij heeft in dit verband aangevoerd dat verweerder de Beleidsregels zo lijkt uit te leggen dat hij door te verwijzen naar een Bibob-advies geen zelfstandig oordeel meer hoeft te vellen over de vraag of afwijzing van de vergunningaanvraag voldoet aan het proportionaliteits- en evenredigheidsbeginsel. Deze uitleg is niet juist. Voor zover al sprake zou zijn van ernstig gevaar als bedoeld in artikel 3 van de Wet Bibob, dan moet verweerder vervolgens een zelfstandige belangenafweging verrichten waarbij hij de evenredigheid van een negatieve beschikking moet beoordelen. De weigering van de vergunning is op zichzelf en bezien in samenhang met het feit dat verweerder eiseres het werken in café [bedrijfsnaam 2] voor de duur van vijf jaar onmogelijk heeft gemaakt, een zware en buitenproportionele sanctie.|Ook heeft verweerder zich ten onrechte op het standpunt gesteld dat er geen bijzondere omstandigheden zijn die afwijking van de Beleidsregels rechtvaardigen. Eiseres heeft in dit verband aangevoerd dat verweerder voorbijgaat aan de in bezwaar opgeworpen vraag hoe lang deze feiten en omstandigheden, die voor de Belastingdienst zijn afgewikkeld, haar blijven achtervolgen bij het verkrijgen van een vergunning voor de exploitatie van een drank- en horeca-inrichting.|9. In de Beleidsregels is vermeld dat als verweerder naar aanleiding van een ontvangen advies van het LBB genoeg aanwijzingen heeft om in redelijkheid te kunnen aantonen dat een ernstig gevaar bestaat, dat zich een situatie voordoet als bedoeld in artikel 3 van de Wet Bibob, de vergunning wordt geweigerd. Zoals in het bij het bestreden besluit behorende advies van de bezwaarcommissie is vermeld, wordt na constatering dat sprake is van ernstig gevaar in de zin van artikel 3 van de Wet Bibob vervolgens bezien of aanleiding bestaat om van de Beleidsregels af te wijken op grond van artikel 4:84 van de Algemene wet bestuursrecht (Awb). De rechtbank ziet geen grond voor het oordeel dat verweerder door deze werkwijze in algemene zin een onvoldoende zelfstandige belangenafweging kan verrichten in zaken waarin het LBB ernstig gevaar heeft aangenomen. Evenmin ziet de rechtbank grond voor het oordeel dat verweerder in dit geval een onvoldoende zelfstandige belangenafweging heeft verricht. Verweerder heeft zich in redelijkheid op het standpunt kunnen stellen dat hij na afweging van de betrokken belangen – het algemeen belang van het voorkomen van het gevaar dat de vergunning wordt gebruikt voor onrechtmatige activiteiten, afgezet tegen het belang van eiseres tot het exploiteren van een horeca-inrichting – tot weigering van de vergunning heeft kunnen besluiten. De door eiseres aangevoerde omstandigheden heeft verweerder niet bijzonder hoeven achten. Voor zover eiseres in dit verband specifiek heeft aangevoerd dat onduidelijk is hoe lang de in het Bibob-advies vermelde feiten en omstandigheden haar nog zullen worden tegengeworpen, overweegt de rechtbank het volgende. De vraag of een concrete termijn moet worden vastgesteld waarbinnen bepaalde feiten en omstandigheden kunnen worden tegengeworpen, laat de rechtbank in het midden. In dit geval is hoe dan ook geen sprake van zodanig tijdsverloop dat de in het Bibob-advies vermelde feiten en omstandigheden niet meer kunnen worden tegengeworpen. Daarbij is van belang dat die feiten en omstandigheden zich over een langere periode hebben uitgestrekt en betrekking hebben op de wijze van exploitatie van een café. Ook deze beroepsgrond slaagt niet.|10. Het beroep is ongegrond. Voor een proceskostenveroordeling bestaat geen aanleiding.|Beslissing|De rechtbank verklaart het beroep ongegrond.|Deze uitspraak is gedaan door mr. M.H. Dworakowski - Kelders, voorzitter, en mr. J. Lie en mr. M. van den Brink, leden, in aanwezigheid van B.C.T. Rabou-Coort LLB, griffier. De beslissing is in het openbaar uitgesproken op 4 november 2016.|griffier											voorzitter|Afschrift verzonden aan partijen op:|Rechtsmiddel|Tegen deze uitspraak kan binnen zes weken na de dag van verzending daarvan hoger beroep worden ingesteld bij de Afdeling bestuursrechtspraak van de Raad van State. Als hoger beroep is ingesteld, kan bij de voorzieningenrechter van de hoger beroepsrechter worden verzocht om het treffen van een voorlopige voorziening of om het opheffen of wijzigen van een bij deze uitspraak getroffen voorlopige voorziening."
ECLI:NL:GHAMS:2021:260,none,Uitspraak,200.270.431/01 NOT,Civiel recht,Gerechtshof Amsterdam,2021-02-02 00:00:00,Eerste aanleg: ECLI:NL:TNORARL:2019:64,Hoger beroep,Amsterdam,none,Raad voor de Rechtspraak,2021-02-03 00:00:00,2021-02-08 14:17:20,"Klacht tegen een notaris na serie van 41 hoog-speculatieve grondtransacties door particuliere belegger. De notaris had bij deze vorm van beleggen, waarbij een ondeskundige particulier een groot deel van haar vermogen (en dat van haar echtgenoot) investeert in zeer kansarme beleggingen, veel meer moeten doen dan alleen het opnemen van standaardwaarschuwingen in akten en het voeren van een enkel telefoongesprek. Het nalaten van een zorgvuldig onderzoek, het niet opschorten dan wel weigeren van zijn dienstverlening en het onvoldoende invulling geven aan de op hem rustende zorgplicht op grond van art. 43 Wna en de (bijzondere) waarschuwingsplicht jegens klagers, leveren zeer ernstige tekortkomingen op van de notaris. Daarbij is in het bijzonder ook de positie van klager (echtgenoot van klaagster, mede-rekeninghouder en belanghebbende) als niet rechtstreeks bij de transacties betrokken derde in aanmerking genomen.|Het structureel laakbaar handelen van de notaris gedurende een langere periode, onvoldoende blijk van inzicht in het verwijtbare van zijn handelwijze (mede gelet op zijn tuchtrechtelijk verleden, met soortgelijke tekortkomingen) rechtvaardigen het opleggen van de zwaarste maatregel van ontzetting uit het ambt. Bevestiging oordeel kamer.","beslissing|___________________________________________________________________ _ _|GERECHTSHOF AMSTERDAM|afdeling civiel recht en belastingrecht|zaaknummer	: 200.270.431/01 NOT|nummer eerste aanleg	: C/05/354387/KL RK 19-75|beslissing van de notaris- en gerechtsdeurwaarderskamer van 2 februari 2021|inzake|[notaris] ,|notaris te [plaats] ,|appellant,|gemachtigde: mr. W.F. Hendriksen en mr. F.J.T.A. Werners, advocaten te Amsterdam,|tegen|1|[klager] ,|wonend te [plaats] ,|2|.|[klaagster]|,|geïntimeerden,|gemachtigde: mr. F.J. Laagland en mr. I.H.C. Jans, advocaten te Eindhoven.|Partijen worden hierna de notaris en klagers (respectievelijk klager en klaagster) genoemd.|1|Het geding in hoger beroep|1.1.|De notaris heeft op 9 december 2019 beroep bij het hof ingesteld tegen de beslissing van de kamer voor het notariaat in het ressort Arnhem-Leeuwarden (hierna: de kamer) van 15 november 2019 (ECLI:NL:TNORARL:2019:64). De notaris heeft op 23 januari 2020 een aanvullend beroepschrift - met bijlagen - bij het hof ingediend.|1.2.|Klaagster heeft op 19 maart 2020 een verweerschrift bij het hof ingediend.|1.3.|De notaris heeft op 29 oktober 2020 nadere producties ingediend.|1.4.|Klaagster heeft op 2 november 2020 nadere producties ingediend.|1.5.|Het hof heeft de stukken van de eerste aanleg van de kamer ontvangen.|1.6.|De zaak is behandeld ter openbare terechtzitting van het hof van 12 november 2020. De notaris, vergezeld van zijn gemachtigden, en klaagster, vergezeld van haar gemachtigde, zijn verschenen en hebben het woord gevoerd; de gemachtigden van klagers en de notaris aan de hand van aan het hof overgelegde pleitnota’s. Klager is niet verschenen.|1.7.|Partijen zijn na de mondelinge behandeling in de gelegenheid gesteld om schriftelijk hun zienswijze over het tuchtrechtelijk verleden van de notaris naar voren te brengen.|1.8.|De notaris heeft op 8 december 2020 zijn zienswijze over het tuchtrechtelijk verleden schriftelijk bij het hof ingediend.|1.9.|Klagers hebben op 4 januari 2021 hun zienswijze over het tuchtrechtelijk verleden schriftelijk bij het hof ingediend.|2|Feiten|Het hof verwijst voor de feiten naar hetgeen de kamer in de bestreden beslissing heeft vastgesteld. De notaris heeft tegen de vaststelling van die feiten bezwaar gemaakt. Het hof zal hiermee (voor zover relevant) bij de beoordeling rekening houden|Samengevat en waar nodig aangevuld met andere feiten die zijn komen vast te staan komen de feiten neer op het volgende.|2.1.|Voor de verkoop en levering van onroerende zaken door [X] B.V. (hierna: [X] ) aan klaagster heeft de notaris op verzoek van [X] in de periode begin 2016 tot eind 2017 41 leveringsakten gepasseerd.|De datum van voorafgaande verkrijging van de desbetreffende onroerende zaken door [X] valt in een enkel geval buiten de periode van een jaar, maar in het merendeel van de gevallen binnen de periode van zes maanden tot een (halve) maand voorafgaand aan de levering aan klaagster. De notaris heeft ook akten gepasseerd waarbij aan [X] de eigendom van de onroerende zaken is geleverd.|2.2.|[X] houdt zich bezig met de handel in onbebouwde percelen grond.|2.3.|[Y] is een vastgoedbemiddelaar die in opdracht van [X] investeerders zoekt voor de aankoop van percelen grond en potentiële kopers in contact brengt met [X] .|2.4.|[Y] verstrekt informatie aan en voert besprekingen met aspirant-kopers, die elk bij iedere afzonderlijke transactie een uitgebreide vragenlijst invullen. [X] beslist vervolgens nadat de aspirant-koper het koopcontract heeft ondertekend, aan de hand van het complete dossier, of zij de aspirant-koper goedkeurt, waarna [X] en de aspirant-koper een verificatieformulier invullen en tekenen. Transacties met de koper komen pas tot stand nadat een medewerker van [X] een “verificatiegesprek’’ heeft gehad met de koper. Hierin wordt onder meer geverifieerd of de aspirant-koper correct is geïnformeerd, genoeg tijd heeft genomen, een juist beeld heeft van de voor- en nadelen van de investering en of hij/zij zich de investering ook werkelijk financieel kan veroorloven. Op deze manier komen alle vragen van het verificatieformulier nogmaals aan bod en pas na bevredigend verloop van deze controle wordt het contract ook door [X] ondertekend en komt de overeenkomst tot stand. [X] heeft dit traject met klaagster in twee jaar tijd in totaal ongeveer 34 keer doorlopen.|2.5.|De totale koopprijs van de door klaagster aangekochte percelen (landbouwgronden) bedraagt meer dan € 11.000.000,00. Ten opzichte van de eerder voor deze percelen betaalde aankoopprijzen heeft [X] met deze verkopen aan klaagster grote winsten gerealiseerd. Blijkens het door klagers overgelegde overzicht (bijlage 2 verweerschrift hoger beroep klagers) variëren de prijsstijgingen in de meeste gevallen ruim van 300% tot in het uiterste geval ruim 1000%. Hoewel dit laatste exacte percentage door de notaris is betwist staat vast dat de verkoopprijs doorgaans een veelvoud van de aankoopprijs was.|2.6.|Klaagster is op huwelijkse voorwaarden gehuwd met klager. De koopprijs van de door klaagster aangekochte percelen is telkens voldaan van een en/of rekening ten name van klager en/of klaagster. De gelden op die rekening waren afkomstig van de B.V. van klagers die een tomatenkwekerij exploiteert.|2.7.|Bij de toezending van de conceptakten van levering aan klaagster heeft de notaris in zijn begeleidende brief telkens de volgende passage opgenomen:|“|In een eerder stadium hebt u reeds te kennen gegeven dat u zich bewust bent van het volgende:|a.|a) het speculatieve karakter van uw aankoop en de prijsstijging tussen het moment van levering aan de verkoper en vervolgens aan u;|b) het feit dat u “slechts” landbouwgrond koopt waarbij uw aankoopsom aanzienlijk hoger ligt dan de gemiddelde prijs van de omliggende landbouwgrond;|c) het feit dat de Autoriteit Financiële Markten (AFM) waarschuwt voor riskante beleggingen in grond;|d) het feit dat wanneer er terzake van de aangekochte grond geen bestemmingsplanwijziging plaatsvindt, de kans op verlies bij doorverkoop door u van deze grond bijzonder groot is en dat dit risico op verlies volledig voor uw eigen rekening komt en dat u noch de verkoper noch de behandelend notaris hiervoor kunt aanspreken.|(…) (…) (…) “.|2.8.|Alle leveringsakten zijn gepasseerd bij schriftelijke volmacht van klaagster. De notaris heeft klaagster een enkele keer uitgenodigd voor een gesprek op kantoor. Klaagster heeft dit geweigerd. De notaris heeft klaagster nooit persoonlijk ontmoet. De notaris heeft ook klager nooit persoonlijk ontmoet.|2.9.|In verband met deze transacties heeft de notaris in zijn brief van 3 mei 2017 aan klaagster geschreven:|“ Inzake de diverse aankopen door u van speculatieve gronden, afkomstig van [X] , heb ik u en uw echtgenoot uitgenodigd voor een persoonlijk gesprek bij mij op kantoor.  U heeft tijdens ons telefonisch onderhoud d.d. 21 april jl. aangegeven geen prijs te stellen op een dergelijk gesprek. In genoemd telefonisch onderhoud heb ik u nogmaals gewezen op het feit dat de gelden die u gebruikt voor de aankoop van de speculatieve gronden, afkomstig zijn van de gezamenlijke rekening van u en uw echtgenoot. Ik heb u gewezen op het feit dat uw echtgenoot u hierdoor een verwijt kan maken met betrekking tot de genoemde aankopen, met name in het geval er geen bestemmingswijzigingen plaatsvinden en er geen waardestijgingen van de gronden volgt. Voorts heb ik u nogmaals gewezen op het feit dat u “slechts” landbouwgrond koopt, waarbij uw aankoopsom aanzienlijk hoger ligt dan de gemiddelde prijs van omliggende landbouwgronden en er geen enkele garanties worden gegeven dat de bestemmingen van de gronden daadwerkelijk gewijzigd gaan worden. Indien er ter zake van de aangekochte gronden geen bestemmingswijziging plaatsvindt, is de kans op verlies bij doorverkoop van deze gronden door uzelf bijzonder groot en komt dit risico op verlies volledig voor uw eigen rekening. U kunt hiervoor noch de verkoper noch de notaris aanspreken.”|2.10.|In de leveringsakten zijn telkens gestandaardiseerde verklaringen van klaagster als koper opgenomen (door de klagers aangeduid als notariële Belehrungsclausules) In de leveringsakte van 8 september 2017 luiden deze als volgt:|“1. Koper verklaarde bekend te zijn met het feit (hetwelk hem ook door verkoper is medegedeeld) dat onderhavige levering een C-D transactie betreft, opvolgend aan een A-B-transactie en een B-C transactie.|2. Koper verklaarde bekend te zijn met het feit (hetwelk hem ook door verkoper is medegedeeld) dat tussen voormelde transacties een waardestijging ten gunste van verkoper zit.|3. Koper verklaarde ermee bekend te zijn (hetwelk hem ook door verkoper is medegedeeld) dat onderhavige koop en levering niet vallen onder de toezichtregeling van de Stichting Autoriteit Financiële Markten (AFM), welke regeling, zoals aan koper bekend, raadpleegbaar is via|www.afm.nl|.|4. Koper verklaarde ermee bekend te zijn - op basis van eigen onderzoek - en koper is door de notaris voldoende geïnformeerd over de gevolgen van de rechtshandelingen, gelegen in en voortvloeiende uit deze akte van levering en de daaraan ten grondslag liggende koopovereenkomst met bijbehorende stukken, ondanks dat koper (zichzelf) niet onmiddellijk kwalificeert als een professionele belegger met de nodige kennis en ervaring in vastgoed en koper verklaarde – voor zover van belang – tijdig de relevante, correcte en duidelijke informatie te hebben ontvangen om zich een oordeel te kunnen vormen over het verkochte en de daaraan verbonden risico’s.|5. Koper verklaarde zich er mee bekend (hetwelk hem ook door verkoper is meegedeeld) dat er geen garanties zijn of kunnen worden gegeven ten aanzien van het verkochte zodat er ook geen termijn valt vast te stellen waarbinnen een bestemmingswijziging plaats zou kunnen vinden.|6. Koper is ermee bekend (hetwelk hem ook door verkoper is meegedeeld) dat bestemmingswijzigingen op andere – vergelijkbare – locaties gelegaliseerd in het verleden geen garanties (kunnen) geven voor de onderhavige locatie waarvan het verkochte deel uitmaakt.|7.” Koper is ermee bekend (hetwelk hem door verkoper is meegedeeld) dat het verkochte jaarlijks geen opbrengsten oplevert anders dan eventueel uit pacht.|3|Klacht|3.1.|De klagers hebben hun klacht in hun klaagschrift bij de kamer verwoord. Het hof vat deze klacht – op onderdelen anders dan de kamer – samen als volgt. Klagers verwijten de notaris tuchtrechtelijk verwijtbaar te hebben gehandeld bij het passeren van ten minste 41 leveringsakten van landbouwgronden met een totale koopprijs van ruim 11 miljoen euro, waarbij klaagster als kopende partij betrokken was. De verwijten komen erop neer dat de notaris de belangen van klagers bij deze transacties niet op onpartijdige wijze en met de grootst mogelijke zorgvuldigheid heeft behartigd en dat hij zijn dienst had moeten weigeren. De notaris heeft niet voldaan aan zijn onderzoeksplicht, zijn informatieplicht en zijn waarschuwingsplicht, hij heeft nagelaten de wil van klaagster te controleren, en onvoldoende zorg betracht ten opzichte van klager als niet rechtstreeks bij de transactie betrokken derde. De verwijten behelzen meer concreet het volgende.|De notaris heeft volgens klagers ten onrechte nagelaten klager (echtgenoot van klaagster, mede-rekeninghouder en belanghebbende) over de transacties te informeren.|De notaris heeft in strijd met artikel 17 Wna partijdig en onzorgvuldig gehandeld. Hij was zich bewust van de risico’s van de transacties voor klaagster en schrijft haar dat zij hem niet aansprakelijk kan stellen. Hij behartigt de belangen van de verkoper en zichzelf, maar heeft nagelaten de belangen van klagers (afdoende) te behartigen.|In de zogeheten Belehrungsclausule in de akten van levering zijn verklaringen van klaagster opgenomen die zij nooit heeft gedaan. De notaris heeft nagelaten de juistheid daarvan te controleren.|De notaris heeft de concepten niet tijdig voorafgaand aan het passeren aan klaagster toegezonden zodat zij daarvan feitelijk onvoldoende kennis heeft kunnen nemen .De notaris heeft nagelaten verder onderzoek te doen of beter voor te lichten. Hij had dienst moeten weigeren vanwege de grote risico’s voor klagers bij deze transacties waarvan ook de notaris zich bewust was|4|Beoordeling|4.1.|De kamer heeft in de bestreden beslissing de klacht van klagers gegrond verklaard en aan de notaris de maatregel van ontzetting uit het ambt opgelegd. Bij diezelfde beslissing is de notaris veroordeeld tot betaling aan klagers van € 50,- in verband met het griffierecht en € 1.050,- in verband met de kosten van klagers. Daarnaast is de notaris veroordeeld tot betaling aan de kamer van € 3.500,- in verband met de kosten van behandeling van de zaak.|4.2.|Klagers hebben hun klacht toegelicht. Zij hebben aangevoerd dat de notaris niet heeft kunnen volstaan met het enkel toesturen van de tekst van de akten met de daarin opgenomen ‘Belehrungsclausules’. Standaardbepalingen kunnen de Belehrung wel ondersteunen, maar kunnen niet daadwerkelijk de actieve Belehrung door de notaris en de waarschuwingsplicht vervangen. De notaris had moeten onderzoeken of klaagster van deze standaardwaarschuwingen kennis had genomen en of zij deze begreep, vooral vanwege het groot aantal percelen dat klaagster aankocht voor 300% of meer van de inkoopwaarde en de risico’s die daaraan verbonden waren. De bepalingen in de aktes die duiden op het speculatieve karakter van de transacties zijn onvoldoende. Klaagster is een particulier, die niet bekend is met beleggingen. Zij heeft nooit eerder belegd in gronden met enorme prijsstijgingen. De notaris had klaagster daarom actief moeten wijzen op de risico’s. Dat klaagster een succesvol agrarisch onderneemster is doet daar niet aan af. Dat klagers succesvolle ondernemers zijn, wil niet zeggen dat zij ook verstand hebben van speculatieve beleggingen; dat is een heel andere tak van sport.|De notaris kan zich niet verschuilen achter het handelen van [X] en [Y] . De notaris heeft zelf immers een zelfstandige verplichting om de belangen van partijen op onpartijdige wijze en met de grootst mogelijke zorgvuldigheid te behartigen.|De vragenlijsten van [Y] / [X] zijn niet bij iedere afzonderlijke transactie ingevuld. Daarnaast kan de notaris geen beroep doen op de inhoud van de verificatiegesprekken, omdat hij de transcripten van deze gesprekken pas heeft ontvangen na het passeren van de leveringsakten.|De uitnodiging aan klagers voor een persoonlijk gesprek op het notariskantoor is niet eerder gestuurd dan mei 2017. Op dat moment werden er al een jaar lang akten door de notaris gepasseerd waarbij klaagster de kopende partij was. Bovendien heeft klager deze uitnodiging van de notaris nooit gezien. Klager is geen derde in de zin van het Novitaris-arrest maar een bij de rechtshandeling betrokken partij in de zin van art. 17 Wet op het notarisambt (Wna) aangezien de percelen werden gekocht met gelden die tevens van klager waren. Met de verwijzing door de notaris naar zijn geheimhoudingsplicht ten opzichte van klager miskent de notaris de betrokken belangen van klager. De notaris wist immers dat klager mederekeninghouder was en diende er dus rekening mee te houden dat ook zijn geld werd gebruikt voor de speculatieve risicovolle transacties.|4.3.|De notaris stelt zich op het standpunt dat hij zowel ten opzichte van klager als klaagster aan zijn informatie- en waarschuwingsplicht heeft voldaan. Uit de door klaagster ingevulde vragenformulieren en de transcripties van de verificatiegesprekken blijkt dat [X] en [Y] zeer uitvoerig nagingen of klaagster wist wat zij deed en dat haar wil op de transacties gericht was. Klaagster heeft van [X] en [Y] veel informatie gekregen en begreep het speculatieve karakter van de transacties. De notaris wist dat genoemde verificatiegesprekken met [X] / [Y] plaatsvonden en kreeg voorafgaand aan het passeren van de leveringsakten de vragenformulieren en verificatieformulieren alsmede de koopovereenkomsten opgestuurd. Dat het de aankoop van landbouwgrond betrof, de enorme prijsstijgingen en het speculatieve karakter van alle transacties zijn steeds een belangrijk onderdeel geweest van de inhoud van de akten, de bijbehorende brieven en de telefoongesprekken met klaagster. Klaagster heeft aan de notaris bevestigd dat klager op de hoogte was van de door haar gedane transacties. De notaris heeft geen enkele keer het vermoeden gehad dat klaagster de transacties voor klager verborgen hield. De notaris wist niet van de gevolgen van de transacties van klaagster voor klager, maar wel van de mogelijkheid dat dit consequenties zou kunnen hebben. Om die reden heeft de notaris beide klagers uitgenodigd voor een persoonlijk gesprek bij hem op kantoor. De geheimhoudingsverplichting van de notaris staat in de weg aan een zelfstandig directe benadering van klager. Klager was geen cliënt van de notaris maar een derde in de zin van het Novitaris-arrest (ECLI:NL:HR:2015:831). De indirecte gevolgen voor klager van de transacties van klaagster maakten niet dat de notaris zijn geheimhouding mocht schenden.|informatieplicht, waarschuwingsplicht, wilscontrole en onderzoeksplicht|4.4.|Ter beoordeling van het hof staat allereerst de vraag of de notaris in deze zaak heeft voldaan aan zijn in art. 43 Wna neergelegde verplichting om partijen tijdig en voldoende te informeren en hen te waarschuwen en voldoende te onderzoeken of klaagster de strekking van de Belehrungsclausule begreep en deze transacties ook ‘wilde’(wilscontrole).|4.5.|Blijkens de wetsgeschiedenis mag de notaris aannemen dat hij aan zijn informatieplicht op juiste wijze heeft voldaan indien hij ervan overtuigd is dat de verschijnende personen hebben begrepen wat de inhoud van de akte is. Indien er gepasseerd wordt bij volmacht moet de notaris op een andere wijze die overtuiging hebben gekregen.|4.6.|Naar het oordeel van het hof heeft de notaris niet tot die overtuiging kunnen komen. De informatieverschaffing en de verificatiegesprekken zijn niet door de notaris verricht maar door [X] . Daarbij is uit het dossier niet gebleken dat de vragenlijsten en transcripties van verificatiegesprekken met klaagster voorafgaand aan het passeren van iedere afzonderlijke akte aan de notaris ter hand zijn gesteld. Klaagster heeft in een periode van twee jaar tijd 41 uiterst speculatieve transacties verricht. Gedurende die periode is er geen enkel persoonlijk contact geweest tussen klaagster en de notaris, afgezien van enkele kortdurende telefoongesprekken over de frequentie waarvan de notaris en klaagster van mening verschillen. Nu deze telefoongesprekken niet zijn gedocumenteerd kan het hof niet vaststellen of en wanneer deze hebben plaatsgevonden en wat er is besproken. Gelet op de hoedanigheid van partijen, de aard en het aantal transacties was de notaris tot meer gehouden dan de standaard zakelijke toelichting op de inhoud van iedere akte. De omstandigheden van dit geval brengen met zich dat de notaris beroepshalve gehouden was tot het geven van verdere informatie, en met name tot het wijzen op specifieke aan de door klaagster voorgenomen rechtshandeling verborgen risico’s. Die plicht blijft rusten op de notaris, ook in het geval dat de akte bij volmacht wordt gepasseerd.|4.7.|De informatieplicht van de notaris brengt verder met zich dat het concept van iedere te verlijden akte tijdig aan klaagster toegezonden diende te worden zodat klaagster de gelegenheid kreeg om van de inhoud van de akte kennis te nemen. De notaris heeft klaagster daartoe niet tijdig in de gelegenheid gesteld omdat de conceptstukken vaak pas een dag voor het passeren van de akte aan klaagster zijn toegestuurd.|4.8.|De notaris wist of behoorde te weten dat het algemeen bekend is dat partijen als [X] aan partijen als klaagster voor prijzen die ver liggen boven de actuele marktwaarde onroerende zaken verkopen met als lokkertje dat deze wellicht in de toekomst aanzienlijk in waarde zullen stijgen, terwijl de kans op waardestijging en bestemmingswijziging vanwege de ligging of aard van die onroerende zaken vrijwel nihil is. De notaris had die kennis met klaagster moeten delen en haar moeten waarschuwen tegen [X] , althans tegen de door [X] aan haar voorgestelde transacties en voor de kans dat haar beleggingen kansrijk zouden zijn praktisch nihil waren.|4.9.|De notaris omschrijft klaagster in zijn akten zelf als een koper die “|niet onmiddellijk kwalificeert als een professionele belegger met de nodige kennis en ervaring in vastgoed”.|Hij schrijft ook in zijn akten dat klaagster “|verklaarde – voor zover van belang – tijdig de relevante, correcte en duidelijke informatie te hebben ontvangen om zich een oordeel te kunnen vormen over het verkochte en de daaraan verbonden risico’s.”|De notaris heeft zich in alle 41 zaken beperkt tot deze in algemene bewoordingen gestelde ‘Belehrungsclausule’ zonder aan klaagster te vragen of zij zich daadwerkelijk had vergewist van de ligging van de onroerende zaken die zij kocht, van de aard daarvan en of zij had onderzocht of het überhaupt mogelijk zou zijn dat deze door een wijziging van de bestemming in waarde zouden kunnen stijgen. Dat had de notaris in dit bijzondere geval, waarin een onervaren koper binnen een korte termijn door 41 aankopen voor ruim € 11.000.000 zeer risicovol belegt in onroerende zaken, zeker moeten doen. De notaris had niet mogen volstaan met het telkens weer in de akten opnemen van de Belehrungsclausule zonder de verklaringen die hij voor klaagster in zijn akten opneemt in een persoonlijk gesprek per akte indringend met haar te bespreken en per akte te controleren of zij deze verklaringen begreep en wist wat de portee daarvan was.|4.10.|In hoger beroep heeft de notaris aangevoerd dat de kamer ten onrechte ervan is uitgegaan dat de prijsstijgingen onverklaarbaar waren. De prijzen die klaagster voor de gronden heeft betaald waren volgens de notaris marktconform. De notaris verwijst daarbij naar een rapport van twee wetenschappers uit Tilburg die op verzoek van [X] onderzoek hebben gedaan naar de marktprijsvorming van cultuurgronden met een langere termijnverwachting op bestemmingsplanwijziging. De conclusie van het rapport is dat de transacties van [X] / [Y] met betrekking tot prijsvorming niet significant afwijken ten opzichte van de overige cultuurgrondaanbieders. Daaruit mag, volgens de notaris, worden opgemaakt dat dat [X] / [Y] zich niet anders gedraagt in het kader van de prijsvorming dan collega aanbieders. Daarnaast heeft de notaris verwezen naar andere civiele en tuchtrechtelijke uitspraken, waaronder van dit hof (onder meer ECLI:GHAMS:2020:85), waarin is geoordeeld dat de handelwijze van [Y] / [X] geoorloofd is.|4.11.|Klagers hebben tegen deze stellingen van de notaris het volgende ingebracht. Het feit dat er andere gerechtelijke procedures liepen tegen [X] en [Y] had juist een reden voor de notaris moeten zijn om nadere vragen te stellen over de handelwijze van deze partijen. Het onderzoek van de Tilburgse wetenschappers ziet niet op gronden die door klaagster zijn gekocht. Daarnaast toont het onderzoek niet aan dat notaris ten tijde van het passeren van de leveringsakten op de hoogte was van de bevindingen in het rapport.|4.12.|Het hof stelt vast dat het rapport de stelling van de notaris dat klaagster een redelijke prijs voor de gronden heeft betaald niet steunt. Het rapport, wat daarvan verder zij, dateert bovendien van juli 2017 terwijl klaagster met haar aankopen is begonnen vanaf begin 2016. Niet is gebleken dat de notaris zelfstandig enig onderzoek heeft gedaan naar de transacties voorafgaand aan het passeren van de akten. Het verschil in prijs van de doorverkochte grond was dus op het eerste oog niet verklaarbaar voor de notaris. Een zorgvuldige ambtsuitoefening brengt mee dat de notaris nagaat of zo een prijsverschil op goede gronden verklaarbaar is. De jurisprudentie waar de notaris naar verwijst maakt niet dat de notaris – gelet op de omstandigheden van dit specifieke geval en de hoedanigheid van deze partijen – geen onderzoek hoefde te doen naar de achtergrond van [X] en diens doelstelling. De notaris had klaagster daar dan vervolgens over dienen te informeren. Van de notaris mag worden verwacht dat hij bekend is met het feit dat een ABC-constructie misbruikt kan worden als instrument voor onder meer hypotheekfraude, belastingontduiking, witwassen en het oplichten van onwetende particulieren. In verband met het risico op misbruik bij ABC-transacties met ongebruikelijke prijsverschillen, zal de notaris van wie de medewerking wordt verzocht die transacties te effectueren, alvorens zijn diensten te verlenen, partijen om (nadere) inlichtingen dienen te vragen en, indien daartoe aanleiding bestaat, de overlegging van bewijsstukken dienen te verlangen. De notaris dient van een en ander aantekening te houden in het dossier. Dat alles heeft de notaris nagelaten.|dienstweigering- opschorten werkzaamheden|4.13.|De notaris heeft in hoger beroep aangevoerd dat hij werd geconfronteerd met reeds gesloten koopovereenkomsten tussen klaagster en [X] . Daar partijen in die situatie al gebonden waren aan de koopovereenkomst was de notaris op grond van art. 21 Wna verplicht om de door partijen van hem verlangde werkzaamheden te verrichten. Het behoort niet tot de taak van de notaris om te beoordelen of de door partijen aangegane overeenkomst verstandig is, aldus de notaris.|4.14.|Aan de notaris kan worden toegegeven dat klaagster ter zake de door haar aangegane koopovereenkomsten met [X] een eigen verantwoordelijkheid heeft. De positie waarin klaagster, met name ten opzichte van klager, thans verkeert is voor een deel aan het handelen van klaagster zelf te wijten. Dat neemt echter niet weg dat de door de notaris geschonden normen nu juist strekken tot bescherming van klagers. Daarnaast kan de eigen schuld van klaagster niet aan klager worden tegengeworpen.|Juist vanwege het feit dat de notaris werd geconfronteerd met een reeks van 41 gesloten ABC-transacties had de notaris op enig moment pas op de plaats moeten maken en zich moeten afvragen of klaagster niet haar volledige, tezamen met klager vergaarde en mede aan klager toebehorende, vermogen belegde in vermoedelijk kansloze projecten en hij zowel klaagster als klager niet tegen deze voortdurende gang van zaken moest behoeden. In deze omstandigheden had de notaris moeten vermoeden dat [X] misbruik maakte van de juridische onkunde van klaagster. Daarmee had de notaris een gegronde reden gehad zijn diensten vooralsnog op te schorten (artikel 6 lid 1 van de Verordening beroeps- en gedragsregels 2011).|belangen klager|4.15.|Klager was niet zelf partij bij de akten van levering, maar heeft wel een belang bij zijn klacht, omdat zijn geld is gebruikt voor de betaling van de koopsommen. De notaris heeft erkend dat het voor hem duidelijk was dat het geld dat klaagster gebruikte voor de transacties afkomstig was uit het vermogen dat zij genereerde uit de tomatenkwekerij die zij samen met klager exploiteert. Het is dan ook aannemelijk dat de notaris wist dat het geld op de en/of rekening van klagers gezamenlijk is. Klaagster was nu het een en/of rekening betrof - net als klager overigens - jegens de bank bevoegd om over de gelden op die bankrekening te beschikken. De notaris heeft in zijn brief van 3 mei 2017 aan klaagster geschreven dat klager haar een verwijt zou kunnen maken van de aankopen, vooral als de gronden niet in waarde zouden stijgen. Hij schrijft ook dat hij klaagster en klager heeft uitgenodigd voor een persoonlijk gesprek op zijn kantoor. Klager ontkent deze uitnodiging te hebben ontvangen. De notaris heeft niet uitgelegd hoe hij zich in voldoende mate ervan vergewist heeft dat de uitnodiging klager ook bereikt heeft. Het is immers in de gegeven omstandigheden evident dat de notaris niet slechts mocht afgaan op de enkele bevestiging door klaagster, voor wier handelen hij klager nu juist had willen en moeten waarschuwen.|4.16.|Niet onbegrijpelijk betoogt de notaris dat hij jegens klaagster in beginsel verplicht was tot geheimhouding en dat het hem niet vrijstond zelfstandig contact op te nemen met klager. Dat de notaris zich tot geheimhouding jegens klager verplicht voelde is overigens niet goed te verenigen met zijn stelling dat hij klaagster en klager samen heeft uitgenodigd voor een gesprek op zijn kantoor. Een andere vraag is of de notaris in dit geval meer had moeten doen of nalaten dan hij heeft gedaan. De notaris hield in elk geval in mei 2017 kennelijk rekening met de mogelijkheid dat klaagster onrechtmatig handelde jegens klager door de koopsommen te betalen van een gezamenlijke rekening, dus mede met geld dat van klager was. Dat blijkt uit zijn brief aan klaagster van 3 mei 2017. De functie van de notaris in het rechtsverkeer verplicht hem onder bijzondere omstandigheden ook tot een zekere zorg voor de belangen van derden welke mogelijkerwijs zijn betrokken bij de door zijn cliënten van hem verlangde ambtsverrichtingen. Deze zorgplicht kan ertoe leiden dat de notaris gegronde redenen heeft als bedoeld in art. 21 lid 2 Wna om de van hem gevraagde dienstverlening te weigeren of op te schorten. Het hof is van oordeel dat de notaris in de bijzondere omstandigheden van dit geval ook een zekere zorg had moeten hebben voor de belangen van klager en dat hij gelet op de omvang van de schade die klager kan lijden zijn diensten ook om deze reden vooralsnog had moeten weigeren toen hem bleek dat het niet meer om een of een paar transacties ging, maar dat het een serie betrof van veel meer transacties waarmee omvangrijke bedragen waren gemoeid, uiteindelijk zelfs een bedrag van ruim € 11.000.000. De notaris kon op een bepaald moment vermoeden dat al het geld dat klaagster en klager in hun onderneming hadden verdiend verdween of dreigde te verdwijnen door het grote aantal riskante beleggingen van klaagster.|Conclusie en maatregel|4.17.|Uit het voorgaande volgt dat de klacht op alle onderdelen gegrond is.|De notaris had bij deze vorm van beleggen, waarbij een particulier een groot deel van zijn vermogen opmaakt in een serie van 41 transacties, veel meer moeten doen dan alleen het opnemen van standaardwaarschuwingen in akten en het voeren van een enkel telefoongesprek. Het nalaten van een zorgvuldig onderzoek, het niet opschorten dan wel weigeren van zijn dienstverlening en het onvoldoende invulling geven aan de op hem rustende zorgplicht op grond van art. 43 Wna en de (bijzondere) waarschuwingsplicht jegens klagers, leveren een zeer ernstige tekortkoming op van de notaris en zijn tuchtrechtelijk verwijtbaar. Daarbij is in het bijzonder ook de positie van klager in aanmerking genomen. Anders dan bij klaagster, was bij klager immers geen eigen schuld aanwezig. De schade die klaagster en klager kunnen ondervinden van de transacties is meer dan aanzienlijk en kan bestaan in het verlies van de resultaten van hun onderneming tot een bedrag van € 11.000.000.|De klacht ziet niet op één, maar op 41 akten die over een periode van twee jaar zijn gepasseerd. Daarom kan vastgesteld worden dat sprake is van structureel laakbaar handelen gedurende een langere periode, in elk geval de periode waarin de notaris wist dat klaagster het niet bij een of een paar aankopen zou laten én de periode waarin de notaris wist dat het vermogen van klager door de transacties ook geraakt werd. Bovendien heeft de notaris onvoldoende blijk gegeven van inzicht in het verwijtbare van zijn handelen en nalaten. De notaris heeft wel op de zitting verteld dat het hem enorm spijt wat er gebeurd is, en dat hij alle contacten met [X] heeft verbroken. Maar hij heeft niet gezegd dat hetgeen hij heeft gedaan en nagelaten onzorgvuldig en tuchtrechtelijke verwijtbaar was.|Voorts wordt meegewogen dat aan de notaris ter zake van twee eerdere tuchtrechtelijke verwijten, van vergelijkbare strekking als het onderhavige geval, de maatregel van waarschuwing en de maatregel van berisping is opgelegd. In die uitspraken is geconcludeerd dat de notaris de belangen van klagers onvoldoende in acht heeft genomen dan wel ernstig heeft veronachtzaamd waardoor klagers nadeel hebben ondervonden. Ook in die zaken heeft de notaris meegewerkt aan handelingen zonder voorafgaand nader onderzoek, waardoor hij zich onvoldoende ervan heeft vergewist dat hij niet meewerkte aan handelingen die naar zijn redelijke overtuiging of vermoeden in strijd zijn met het recht of de openbare orde. Deze eerdere veroordelingen hebben klaarblijkelijk niet de thans geconstateerde verwijten kunnen voorkomen.|Gezien het vorenstaande acht het hof, evenals de kamer, de maatregel van ontzetting uit het ambt passend en geboden.|Proceskostenveroordeling|4.18.|In verband met de wijziging van de Wna per 1 januari 2018 heeft dit hof per die datum de Tijdelijke richtlijn kostenveroordeling notaris- en gerechtsdeurwaarderskamer Gerechtshof Amsterdam (Staatscourant 2017, nr. 75085; hierna: de richtlijn) vastgesteld. De looptijd van deze richtlijn is verlengd tot in beginsel 1 januari 2021 (Staatscourant 2019, nr. 61782).|4.19.|Nu het hof de klacht gegrond verklaart en de notaris tevens een maatregel oplegt, zal het hof de notaris op grond van de artikelen 103b lid 1 in verbinding met 107 lid 3 Wna en de richtlijn veroordelen in de volgende kosten in hoger beroep:|a. a)	€ 50,- kosten van klagers;|b)	€ 1.500,- kosten van klagers in verband met door een derde beroepsmatig verleende rechtsbijstand;|c)	€ 3.000,- kosten van behandeling van de klacht door het hof.|Er zijn geen bijzondere omstandigheden gebleken die aanleiding geven tot een andere beslissing.|4.20.|De notaris dient de kosten van klagers in hoger beroep binnen vier weken na deze uitspraak aan klagers te voldoen, hetgeen kan geschieden door betaling op een daartoe door klager/klaagster/klagers aan de notaris op te geven rekeningnummer.|4.21.|De notaris dient de kosten van behandeling van de klacht in hoger beroep te voldoen aan het Landelijk Dienstencentrum voor de Rechtspraak (LDCR), waarbij de in de artikelen 103b lid 3 in verbinding met 107 lid 3 Wna bepaalde termijn en de wijze waarop de kosten moeten worden voldaan door het LDCR per brief aan de notaris zullen worden meegedeeld.|5|Beslissing|Het hof:|- bevestigt de bestreden beslissing.|- veroordeelt de notaris tot betaling aan klagers van hun kosten in hoger beroep, bestaande uit € 50,- aan griffierecht en € 1.500,- aan kosten klagers, derhalve in totaal|€ 1.550,- binnen vier weken na heden.|- veroordeelt de notaris tot betaling van € 3.000,- aan kosten van behandeling van de klacht in hoger beroep, te betalen aan het LDCR op de wijze en binnen de termijn als door het LDCR aan de notaris zal worden meegedeeld.|Deze beslissing is gegeven door mrs. H.T. van der Meer, J.H. Lieber en|T.K. Lekkerkerker en in het openbaar uitgesproken op 2 februari 2021 door de rolraadsheer."
ECLI:NL:CRVB:2014:2539,none,Uitspraak,13-409 WUV,Bestuursrecht; Socialezekerheidsrecht,Centrale Raad van Beroep,2014-07-24 00:00:00,none,Eerste en enige aanleg,none,none,Raad voor de Rechtspraak,2014-07-25 00:00:00,2014-07-29 10:09:04,"Afwijzing aanvraag op grond van de Wuv. Appellantes psychische klachten zijn niet of nauwelijks toe te schrijven aan het overlijden van haar biologische vader, die zij nooit heeft gekend. De klachten zijn te verklaren tegen de achtergrond van andere grote tegenslagen en problemen in appellantes leven.","13/409 WUV|Datum uitspraak: 24 juli 2014|Centrale Raad van Beroep|Meervoudige kamer|Uitspraak in het geding tussen|Partijen:|[appellante] te [woonplaats] (Duitsland) (appellante)|De Pensioen- en Uitkeringsraad (verweerder)|PROCESVERLOOP|Namens appellante heeft mr. P.J.Ph. Dietz de Loos, advocaat, beroep ingesteld tegen het besluit van verweerder van 15 november 2012, kenmerk BZ01479446 (bestreden besluit). Dit betreft de toepassing van de Wet uitkeringen vervolgingsslachtoffers 1940-1945 (Wuv).|Verweerder heeft een verweerschrift ingediend.|Het onderzoek ter zitting heeft plaatsgevonden op 13 juni 2014. Appellante is, met voorafgaand bericht, niet verschenen. Verweerder heeft zich laten vertegenwoordigen door mr. C. Vooijs.|OVERWEGINGEN|1.|Appellante, geboren in 1941, heeft op 12 september 2010 een aanvraag op grond van de Wuv ingediend. Op 19 maart 2012 is deze aanvraag afgewezen. Niet vastgesteld kon worden dat appellante vervolging heeft ondergaan in de zin van de Wuv. Onderzocht is of appellante, gelet op het omkomen van haar vader door vervolging, met de vervolgde kan worden gelijkgesteld. Er is, zo stelt het besluit, bij appellante echter geen sprake van ziekte of gebreken die redelijkerwijs verband houden met haar oorlogsomstandigheden. Gelijkstelling met de vervolgde is daarom niet mogelijk.|1.1.|Appellante heeft tegen het besluit van 19 maart 2012 bezwaar gemaakt. Dit bezwaar is bij het bestreden besluit ongegrond verklaard.|2.|De Raad komt tot de volgende beoordeling.|2.1.|In geschil is het standpunt van verweerder dat de psychische klachten van appellante redelijkerwijs niet in verband staan met het overlijden van haar vader. Appellante meent dat een zodanig verband wel aanwezig is en dat zij daarom met de vervolgde gelijk had moeten worden gesteld.|2.2.|De Raad volgt appellante daarin niet. Uit het medisch onderzoek dat naar aanleiding van haar aanvraag is verricht door de arts A.J. Maas, komt naar voren dat appellantes psychische klachten niet of nauwelijks zijn toe te schrijven aan het overlijden van haar biologische vader, die zij nooit heeft gekend, maar dat die klachten zijn te verklaren tegen de achtergrond van andere grote tegenslagen en problemen in appellantes leven. Aan de door appellante overgelegde verslagen van de therapeute C. Krista, alsmede van een psychiatrische kliniek in Heidelberg, kan in dit verband niet die betekenis worden gehecht die appellante daaraan gehecht wil zien. Deze verslagen, wat daarvan verder ook zij, houden immers geen andersluidend oordeel op het zojuist bedoelde punt in.|2.3.|Ook uit de toelichtingen van appellante zelf blijkt niet van een direct verband tussen haar psychische klachten en het overlijden van haar vader. Zij heeft immers eerst en vooral gewezen op haar verstoorde opvoeding. Anders dan appellante meent, kunnen klachten die uit die opvoeding voortvloeien in dit verband niet aan het overlijden van haar vader worden toegeschreven. Alleen klachten die rechtstreeks met dat overlijden samenhangen wegen mee in het kader van de door appellante gewenste gelijkstelling. Deze wijze van causaliteitsbeoordeling wordt door de Raad aanvaardbaar geacht (zie bijvoorbeeld de uitspraak van 12 januari 2012, ECLI:NL:CRVB:2012:BV0789). Klachten die in een slechts indirect verband tot het omkomen van appellantes vader staan moeten dus buiten beschouwing blijven, dit nog los van het feit dat niet vaststaat dat, zoals appellante veronderstelt, haar vader met haar moeder zou zijn getrouwd als eerstgenoemde was blijven leven.|2.4.|Het beroep is ongegrond.|3.|Voor een proceskostenveroordeling bestaat geen aanleiding.|BESLISSING|De Centrale Raad van Beroep verklaart het beroep ongegrond.|Deze uitspraak is gedaan door A. Beuker-Tilstra als voorzitter en R. Kooper en|B.J. van de Griend als leden, in tegenwoordigheid van P. Uijtdewillegen als griffier. De beslissing is uitgesproken in het openbaar op 24 juli 2014.|(getekend) A. Beuker-Tilstra|De griffier is buiten staat te ondertekenen|HD"
ECLI:NL:RBMNE:2017:1769,none,Uitspraak,C/16/410865 / HA ZA 16-169,Civiel recht; Verbintenissenrecht,Rechtbank Midden-Nederland,2017-04-05 00:00:00,none,Eerste aanleg - enkelvoudig,Utrecht,none,Raad voor de Rechtspraak,2017-04-10 00:00:00,2017-04-10 12:21:48,Verduistering door penningmeester van een stichting. Bepaling van de omvang van de terug te betalen bedragen. De kosten van het externe onderzoek naar de omvang van de verduistering komen ook voor rekening van de voormalig penningmeester.,"vonnis|RECHTBANK MIDDEN-NEDERLAND|Civiel recht|handelskamer|locatie Utrecht|zaaknummer / rolnummer: C/16/410865 / HA ZA 16-169|Vonnis van 5 april 2017|in de zaak van|de stichting|[eiseres]|,|gevestigd te [vestigingsplaats] ,|eiseres,|advocaat mr. W.A. van Veen te Utrecht,|tegen|[gedaagde]|,|wonende te [woonplaats] ,|gedaagde,|advocaat mr. R.H. Bouwman te Amsterdam.|Partijen zullen hierna [eiseres] en [gedaagde] genoemd worden.|1|De procedure|1.1.|Het verloop van de procedure blijkt uit:|het tussenvonnis van 4 mei 2016|het proces-verbaal van comparitie van 20 februari 2017|de akte vermindering van eis.|1.2.|Ten slotte is vonnis bepaald.|2|De feiten|2.1.|[gedaagde] was van 1 juli 2012 tot 1 september 2013 penningmeester van [eiseres] .|2.2.|Op 22 september 2013 schrijft [gedaagde] aan [eiseres] onder meer: “|Bij deze maak ik bekend dat ik me terugtrek als penningmeester en bestuurslid van uw stichting. Reden daarvan is dat ik persoonlijke fouten heb gemaakt met de vermenging van privé en Stichting financiën. Ik erken ruiterlijk dat dat niet hoort bij het goed functioneren van een penningmeester en zeker niet van een belangrijke stichting als [eiseres] . Uiteraard is de gemaakte schade geheel voor mijn rekening en zal ik deze spoedig goedmaken zodra we een akkoord hebben over de grootte van de schade.”|2.3.|Op 7 oktober 2013 sluiten [eiseres] en [gedaagde] een overeenkomst waarin onder meer het volgende is opgenomen:|“|Overwegingen:|(…)|2. De boekhouding van de stichting gebeurde door, althans onder verantwoordelijkheid van partij B|rb: [gedaagde] ),|zodat deze verantwoordelijk en aansprakelijk is voor ‘onduidelijkheden’ in deze boekhouding; (…)|8. Partij B erkent volmondig en nu en voor de toekomst dat hij het door zijn onaanvaardbaar handelen ontstane tekort aan de Stichting zal terugbetalen.|(…)|Partijen komen overeen:|De hoogte van het tekort en dus de grootte van het door partij B terug te betalen bedrag zal worden vastgesteld door een onafhankelijke financieel deskundige, met als peildatum 15 oktober 2013. Hierbij geldt dat alle onduidelijkheden ten laste komen van partij B.|Voor terugbetaling door partij B geldt de volgende betalingsregeling: de volledige terugbetaling zal binnen één jaar en derhalve voor 15 oktober 2014 voltooid moeten zijn.|De stichting verplicht zich zich te onthouden van het doen van aangifte ter zake van de gepleegde verduistering en verder alles te doen wat binnen haar vermogen ligt om de professionele mogelijkheden van partij B te beschermen, zolang partij zijn verplichtingen uit deze overeenkomst nu en voor de toekomst volledig nakomt.”|2.4.|[eiseres] heeft forensisch onderzoeksbureau [naam onderzoeksbureau] BV ingeschakeld om onderzoek te doen. [naam onderzoeksbureau] heeft een rapport uitgebracht en op basis daarvan hebben partijen met elkaar gesproken over de hoogte van de terugbetaling. Dat heeft niet geleid tot een akkoord.|2.5.|[eiseres] heeft op 15 januari 2014 aangifte gedaan en [gedaagde] is op 17 maart 2015 door de rechtbank veroordeeld tot een werkstraf met bijkomende voorwaarden en tot betaling van een schadevergoeding van € 5.134,01. Dat bedrag is door het Centraal Justitieel Incassobureau aan [eiseres] betaald.|2.6.|[gedaagde] heeft aan [eiseres] in totaal (inclusief het in 2.5 genoemde bedrag) een bedrag van € 26.242,- terug betaald.|3|Het geschil|3.1.|[eiseres] vordert – samengevat en na vermindering van eis - veroordeling van [gedaagde] tot betaling van € 24.212,-, vermeerderd met rente en kosten.|3.2.|[gedaagde] voert verweer.|3.3.|Op de stellingen van partijen wordt hierna, voor zover van belang, nader ingegaan.|4|De beoordeling|4.1.|De vordering van [eiseres] bestaat uit twee delen. Zij vordert betaling van de kosten van [naam onderzoeksbureau] en betaling van dat gedeelte van het verduisterde bedrag dat volgens [eiseres] nog niet is terugbetaald. Teneinde de hoogte van dat bedrag vast te stellen heeft [eiseres] de volledige boekhouding opnieuw opgezet. Ter zitting heeft zij toegelicht hoe de heer [A] op basis van de kasgeldontvangsten en de administratie daarvan, de geldstromen in kaart heeft gebracht. Zijn werk is vervolgens door de accountant gecontroleerd en is neergelegd in de jaarrekening 2013. De accountant heeft ten aanzien van de jaarrekening een samenstellingsverklaring afgegeven. Uit die jaarrekening volgt, aldus [eiseres] , dat zij nog een vordering had op [gedaagde] van € 28.641,- per 31 december 2013. Later zijn nog twee betalingen ontvangen zodat nu een vordering resteert van € 17.518,-. Op de zitting heeft [eiseres] deze vordering verminderd tot € 15.137,-omdat zij de stelling van [gedaagde] dat een lening aan de heer [B] ten onrechte niet in de jaarstukken was verwerkt en op de schuld van [gedaagde] was bijgeschreven, heeft erkend.|4.2.|[gedaagde] betwist niet dat hij gehouden is om het door hem verduisterde bedrag terug te betalen. Hij is van mening dat hij dat bedrag inmiddels heeft terugbetaald. De bedragen die door [naam onderzoeksbureau] en het Openbaar Ministerie zijn genoemd, zijn door hem voldaan. [eiseres] heeft gesteld dat [naam onderzoeksbureau] en het Openbaar Ministerie voor hun onderzoek zijn uitgegaan van de geldstromen die op de bankrekeningen waren terug te vinden. Zij hebben daartoe onderzoek gedaan naar de bankrekeningen van zowel [eiseres] als [gedaagde] . Dat onderzoek is volgens [eiseres] niet volledig. Het onderzoek van [naam onderzoeksbureau] was nog niet volledig afgerond, dit onderzoek was een basis voor partijen om een regeling te kunnen treffen maar hieruit valt niet met voldoende zekerheid af te leiden welk bedrag [gedaagde] heeft verduisterd. Dat is ook de reden dat het Openbaar Ministerie niet op basis van dit onderzoek vorderingen heeft ingesteld, maar een eigen onderzoek heeft uitgevoerd. Aangezien er bij [eiseres] veel contant geld omgaat kan het onderzoek niet alleen naar het bancaire verkeer worden verricht. Er moet ook worden gekeken naar de aanwending van het contante geld. Dagelijks worden kaslijsten opgesteld waaruit de inkomsten blijken. [eiseres] heeft de gereconstrueerde boekhouding bij de rechtbank gedeponeerd zodat [gedaagde] deze kan inzien. [gedaagde] heeft geen gebruik gemaakt van die mogelijkheid.|4.3.|De rechtbank is van oordeel dat [eiseres] in beginsel haar vordering voldoende concreet heeft onderbouwd met de jaarrekening en de daarop ter zitting gegeven toelichting. Partijen zijn overeengekomen dat onduidelijkheden ten laste van [gedaagde] zouden komen, zodat in dit verband van [eiseres] geen verdere onderbouwing kan worden verlangd. De rechtbank zal wel ingaan op de concrete door [gedaagde] tegen de jaarrekening gevoerde verweren. Dat [gedaagde] geen gebruik heeft gemaakt van de mogelijkheid om de boekhouding in te zien komt voor zijn rekening en risico. In deze procedure zal daartoe niet alsnog de gelegenheid worden gegeven.|4.4.|[gedaagde] heeft gesteld dat twee posten ten onrechte niet in de jaarrekening zijn opgenomen onder het kopje huisvestingskosten 2012. Het betreft de kosten van de schilder en de meubelkosten. Het gaat daarbij om bedragen die gedeeltelijk uit de kas zijn betaald. [eiseres] heeft gesteld dat deze posten zijn geactiveerd en zijn opgenomen op pagina 9 van de jaarrekening onder de vaste activa, bij de post inventaris. Zij erkent dat het hierbij gaat om bedragen die gedeeltelijk contant zijn betaald. Het komt de rechtbank redelijk voor om deze kosten te activeren en niet volledig in het boekjaar 2012 te laten vallen. De rechtbank stelt vast dat de post inventaris per 31 december 2012 een bedrag van  € 6.840,- bedroeg. De door [gedaagde] genoemde bedragen zijn opgeteld € 7.700,-. Omdat [eiseres] de genoemde bedragen niet betwist en ook niet heeft aangegeven dat een gedeelte van de kosten niet is geactiveerd, zal de rechtbank er vanuit gaan dat het verschil tussen deze bedragen ten onrechte bij de vordering op [gedaagde] is opgeteld. Dat betekent dat op die vordering een bedrag van € 860,-in mindering moet worden gebracht.|4.5.|[gedaagde] heeft gesteld dat de borg die aan […] is betaald niet in de jaarrekening is terug te vinden. [eiseres] heeft gesteld dat die post is terug te vinden op pagina 15 van de jaarrekening onder vooruitbetaalde kosten 2012. De rechtbank stelt vast dat op de door [eiseres] aangeduide plaats in de jaarrekening exact het genoemde bedrag is opgenomen. [gedaagde] heeft dit verweer niet verder onderbouwd. Dit verweer van [gedaagde] wordt derhalve verworpen.|4.6.|[gedaagde] heeft vervolgens gesteld dat de reiskosten van de heer [C] ten onrechte niet in de jaarrekening zijn verwerkt. [eiseres] stelt dat die kosten zijn terug te vinden op pagina 19 van de jaarrekening onder overige personeelskosten. [gedaagde] heeft hier niet verder op gereageerd zodat ook dit verweer zal worden verworpen. Dit betekent dat de rechtbank de vordering van [eiseres] wegens nog niet terugbetaalde verduisterde gelden zal begroten op € 14.277,-. De rechtbank zal de gevorderde wettelijke rente over dit bedrag vanaf 17 juni 2015 ook toewijzen. Die rente is niet betwist.|4.7.|[gedaagde] heeft gesteld dat hij niet verantwoordelijk gehouden kan worden voor de kosten van [naam onderzoeksbureau] . Hij is bij de keuze van dit bureau en bij de formulering van de opdracht niet betrokken geweest. Ook is het rapport niet gebruikt ter onderbouwing van deze vordering. Partijen hebben ook niet afgesproken dat deze kosten voor zijn rekening zouden komen. Hij is derhalve van mening dat de rechtsgrondslag voor deze vordering ontbreekt.|4.8.|[eiseres] heeft gesteld dat de kosten van [naam onderzoeksbureau] moeten worden aangemerkt als schade ontstaan ten gevolge van de onrechtmatige handelingen van [gedaagde] . [gedaagde] is bij het onderzoek van [naam onderzoeksbureau] betrokken geweest en heeft daar ook zijn medewerking aan verleend. De kosten zijn redelijk; [naam onderzoeksbureau] heeft haar factuur gehalveerd vanwege de positie van [eiseres] .|4.9.|De rechtbank is van oordeel dat [gedaagde] de kosten van [naam onderzoeksbureau] moet voldoen. Hij heeft erkend dat hij bedragen heeft verduisterd en hij was er ook mee bekend dat de omvang van die bedragen niet eenvoudig was vast te stellen. Daarom zijn partijen ook overeengekomen dat in geval van onduidelijkheid over de omvang van die bedragen, die onduidelijkheid voor zijn rekening zou blijven. Ook is in de overeenkomst al vastgelegd dat een onderzoek door een deskundige zou plaats vinden. Verder was hij op de hoogte van het onderzoek en heeft hij daaraan zijn medewerking verleend. De rechtbank is voorts van oordeel dat [eiseres] ervoor heeft gewaakt dat de kosten van het onderzoek niet te hoog zouden oplopen. Zij heeft geen vervolgopdracht aan [naam onderzoeksbureau] verstrekt, maar de heer [A] is vervolgens onderzoek gaan verrichten. Hiervoor vraagt [eiseres] geen schadevergoeding. Ook voor de controle van zijn werkzaamheden door de accountant wordt geen schadevergoeding gevraagd. Daarbij geldt overigens dat de werkzaamheden van de accountant voor in ieder geval een substantieel deel ook de reguliere werkzaamheden van de accountant betroffen. De omvang van de kosten is dus redelijk en de kosten vloeien voort uit de onrechtmatige handelingen van [gedaagde] . Deze vordering zal dus ook worden toegewezen.|4.10.|[eiseres] heeft een nota van [naam onderzoeksbureau] ter grootte van € 9.075,- in het geding gebracht. Ze heeft gesteld dat deze nota op 9 januari 2014 is voldaan. Dat is door [gedaagde] niet betwist. De rechtbank zal dus de vordering ter zake van de kosten van [naam onderzoeksbureau] begroten op € 9.075,- met de wettelijke rente vanaf 9 januari 2014.|4.11.|De vordering tot vergoeding van buitengerechtelijke (incasso-)kosten zal - mede gelet op de door deze rechtbank gevolgde aanbevelingen van het Rapport BGK-integraal - worden afgewezen. [eiseres] heeft immers nagelaten een omschrijving te geven van de voor haar rekening verrichte buitengerechtelijke werkzaamheden. De kosten waarvan [eiseres] vergoeding vordert, moeten dan ook worden aangemerkt als betrekking hebbend op verrichtingen waarvoor de proceskostenveroordeling wordt geacht een vergoeding in te sluiten.|4.12.|[gedaagde] zal als de in het ongelijk gestelde partij in de proceskosten worden veroordeeld. De kosten aan de zijde van [eiseres] worden begroot op:|- dagvaarding	€ 	97,10|- griffierecht		1.929,00|- salaris advocaat|1.158,00|(2 punt × tarief € 579,00)|Totaal	€ 	3.184,10|5|De beslissing|De rechtbank|5.1.|veroordeelt [gedaagde] om aan [eiseres] te betalen een bedrag van € 23.352,-, vermeerderd met de wettelijke rente over het bedrag van € 9.075,- vanaf 9 januari 2014 tot de dag van volledige betaling, en vermeerderd met de wettelijke rente over het bedrag van € 14.277,- vanaf 17 juni 2015 tot de dag van volledige betaling,|5.2.|veroordeelt [gedaagde] in de proceskosten, aan de zijde van [eiseres] tot op heden begroot op € 3.184,10, te vermeerderen met de wettelijke rente over dit bedrag met ingang van de veertiende dag na het uitspreken van dit vonnis tot de dag van volledige betaling,|5.3.|veroordeelt [gedaagde] in de na dit vonnis ontstane kosten, begroot op € 131,00 aan salaris advocaat, te vermeerderen, onder de voorwaarde dat niet binnen 14 dagen na aanschrijving aan het vonnis heeft voldaan en er vervolgens betekening van de uitspraak heeft plaatsgevonden, met een bedrag van € 68,00 aan salaris advocaat en de explootkosten van betekening van de uitspraak,|5.4.|wijst het meer of anders gevorderde af,|5.5.|verklaart dit vonnis uitvoerbaar bij voorraad.|Dit vonnis is gewezen door mr. S.C. Hagedoorn en in het openbaar uitgesproken op 5 april 2017.|type: SH (4214)|coll:"
ECLI:NL:RBMNE:2020:2061,none,Uitspraak,"16/156795-19, 16/088408-19, 16-106558-19, 16/114965-19, 16/146255-19, 16/224563-19, 16/048641-20|en 16/206946-19 (gev. ttz) (P)",Strafrecht; Materieel strafrecht,Rechtbank Midden-Nederland,2020-06-02 00:00:00,none,Eerste aanleg - meervoudig,Lelystad,none,Raad voor de Rechtspraak,2020-06-04 00:00:00,2020-06-10 08:52:26,Minderjarige (14 jaar). 21 bewezenverklaarde feiten + 6 ad info feiten. Onvoorwaardelijke PIJ-maatregel.,"RECHTBANK MIDDEN-NEDERLAND|Strafrecht|Zittingsplaats Lelystad|Parketnummers: 16/156795-19, 16/088408-19, 16-106558-19, 16/114965-19, 16/146255-19, 16/224563-19, 16/048641-20 en 16/206946-19 (gev. ttz) (P)|Vonnis van de meervoudige kamer van 2 juni 2020|in de strafzaak tegen|[verdachte] ,|geboren op [geboortedatum] 2005 te [geboorteplaats] ,|thans gedetineerd in de [verblijfplaats] te [plaatsnaam 1] .|1|ONDERZOEK TER TERECHTZITTING|Dit vonnis is op tegenspraak gewezen naar aanleiding van het onderzoek op de terechtzittingen van 26 november 2019, 10 maart 2020 en 19 mei 2020.|De rechtbank heeft kennisgenomen van de vordering en standpunten van officier van justitie mr. C. Zijlstra en van hetgeen verdachte en diens raadsvrouw mr. A.J. van der Velden, advocaat te Almere naar voren hebben gebracht. Verder heeft de rechtbank kennisgenomen van hetgeen door [A] , raadsonderzoeker bij de Raad voor de Kinderbescherming (hierna: de Raad) en [B] jeugdreclasseringsmedewerker en jeugdhulpverlener bij [instelling 1] naar voren is gebracht. Tot slot heeft de rechtbank kennisgenomen van hetgeen [J] , de moeder van verdachte, naar voren heeft gebracht.|2|TENLASTELEGGING|De tenlastelegging is als bijlage aan dit vonnis gehecht.|De verdenking komt er, kort samengevat, op neer dat verdachte:|parketnummer 16/156795-19|1:|op 30 juni 2019 te Almere met anderen of alleen een snorfiets van [slachtoffer 1] heeft gestolen door middel van braak/verbreking;|2 primair:|op 24 juni 2019 te Almere met anderen of alleen een bromfiets van het merk Sym, type Hu05W met het kenteken [kenteken 1] van [slachtoffer 2] heeft gestolen;|2 subsidiair:|op 24 juni 2019 te Almere met anderen of alleen een bromfiets van het merk Sym, type Hu05W met het kenteken [kenteken 1] heeft geheeld;|3:|op 24 juni 2019 te Almere met anderen of alleen een kentekenplaat van het kenteken|[kenteken 1] van [slachtoffer 2] heeft vernield, beschadigd, onbruikbaar gemaakt en/of weggemaakt;|4 primair:|op 24 juni 2019 te Almere-Buiten met anderen of alleen een bromfiets van het merk La Souris type Vespelini S met kenteken [kenteken 2] van [slachtoffer 3] heeft gestolen;|4 subsidiair:|op 24 juni 2019 te Almere met anderen of alleen een bromfiets van het merk La Souris type Vespelini S met het kenteken [kenteken 2] heeft geheeld;|5 primair:|op 23 juni 2019 te Almere met anderen of alleen een telefoon van het merk Huawei van|[slachtoffer 4] heeft gestolen en daarbij tegen [slachtoffer 4] geweld heeft gebruikt en/of bedreigd heeft met geweld;|5 subsidiair:|op 23 juni 2019 te Almere met anderen of alleen een telefoon van het merk Huawei heeft geheeld;|6:|op 23 juni 2019 te Almere een of meer ruiten van een bushokje van de Gemeente Almere heeft vernield;|7:|op 23 juni 2019 te Almere met anderen of alleen een telefoon van het merk iPhone (type 8 Plus) van [slachtoffer 5] heeft gestolen;|8:|op 24 juni 2019 te Almere met anderen of alleen een tas met inhoud van [slachtoffer 6] heeft gestolen;|9:|op 15 juli 2019 te Almere een scooter (snorfiets) met kenteken [kenteken 3] heeft geheeld;|parketnummer 16/088408-19 (hierna: feit 10):|op 12 april 2019 te Almere een snorfiets (AGM VX50, v.v.h.k. [kenteken 4] ) van [slachtoffer 7]|heeft gestolen door middel van braak en/of verbreking;|parketnummer 16-106558-19 (hierna: feit 11):|in de periode gelegen tussen 2 mei en 3 mei 2019 te Almere heeft geprobeerd om|[slachtoffer 8] op te lichten;|parketnummer 16/114965-19|1. hierna: feit 12):|op 11 mei 2019 in Almere met anderen of alleen heeft geprobeerd één of meerdere fietsen te stelen door middel van braak en/of verbreking;|2 ( hierna: feit 13):|op 11 mei 2019 in Almere een fiets heeft geheeld;|parketnummer 16/146255-19|1. primair (hierna: feit 14 primair):|op 17 juni 2019 te Almere met anderen of alleen een snorfiets (kenteken [kenteken 6] , kleur rood) van [slachtoffer 9] heeft gestolen;|1. subsidiair (hierna: feit 14 subsidiair):|op 17 juni 2019 te Almere een snorfiets (kenteken [kenteken 6] , kleur rood) heeft geheeld;|2 ( hierna: feit 15):|op 17 juni 2019 te Almere met anderen of alleen heeft geprobeerd een snorfiets (kenteken [kenteken 7] ) van [slachtoffer 10] te stelen;|3 ( hierna: feit 16):|op 17 juni 2019 te Almere zich heeft verzet tegen zijn aanhouding;|parketnummer 16/224563-19 (hierna: feit 17):|op 10 april 2019 te Almere een snorfiets ( [kenteken 8] ) van [slachtoffer 11] heeft gestolen door middel van braak en/of verbreking en/of een valse sleutel;|parketnummer 16/048641-20|1. hierna: feit 18):|op 20 februari 2020 te Amsterdam heeft verkocht en/of afgeleverd en/of verstrekt en/of vervoerd, in elk geval opzettelijk aanwezig heeft gehad, een hoeveelheid van 9 pillen MDMA;|2 ( hierna: feit 19):|op 20 februari 2020 te Amsterdam [C] , [functie 1] van politie Eenheid Amsterdam en [D] , [functie 2] van politie Eenheid Amsterdam, heeft beledigd;|3 ( hierna: feit 20):|op 20 februari 2020 te Amsterdam zich heeft verzet tegen zijn aanhouding;|parketnummer 16/206946-19 (hierna: feit 21):|op 28 mei 2019 te Almere met anderen of alleen een telefoon van [slachtoffer 12] heeft gestolen en daarbij tegen [slachtoffer 12] geweld heeft gebruikt en/of bedreigd heeft met geweld.|De rechtbank nummert de bij de dagvaardingen met de parketnummers 16/088408-19,|16-106558-19, 16/114965-19, 16/146255-19, 16/224563-19, 16/048641-20 en 16/206946-19|ten laste gelegde feiten respectievelijk als hierboven vermeld.|3|VOORVRAGEN|De dagvaarding is geldig, de rechtbank is bevoegd tot kennisneming van het ten laste gelegde, de officier van justitie is ontvankelijk in de vervolging van verdachte en er zijn geen redenen voor schorsing van de vervolging.|4|WAARDERING VAN HET BEWIJS|4.1|Het standpunt van de officier van justitie|De officier van justitie acht het onder 1, 2 primair, 3, 4 primair, 5 primair, 6, 7, 8, 9, 10, 11, 12, 13, 14 primair, 15, 16, 17, 18, 19, 20 en 21 ten laste gelegde wettig en overtuigend te bewijzen.|4.2|Het standpunt van de verdediging|De raadsvrouw heeft ten aanzien van de feiten 1, 2, 3, 4, 5, 6, 7, 8, 9, 10, 11, 13, 14, 15, 16, 17 en 21 geen opmerkingen gemaakt met betrekking tot het bewijs. De raadsvrouw heeft aangegeven dat alle feiten met verdachte zijn besproken en dat hij erkent dat deze feiten in de kern kloppen. Verdachte heeft op de zitting van 10 maart 2020 verklaard dat hij niet goed kan uitleggen wat de reden of aanleiding was om al deze feiten te plegen. Verdachte ontkent dat hij het onder 12 ten laste gelegde heeft begaan. Datzelfde geldt voor het onder 18 ten laste gelegde. Ook ontkent hij dat hij de woorden zoals die onder 19 ten laste zijn gelegd, zou hebben gebezigd. Verder ontkent hij dat hij bijtbewegingen heeft gemaakt zoals onder 20 ten laste is gelegd.|4.3|Het oordeel van de rechtbank|Bewijsmiddelen|Indien hoger beroep wordt ingesteld zullen de bewijsmiddelen worden uitgewerkt en opgenomen in een bijlage die aan dit vonnis zal worden gehecht.|5|BEWEZENVERKLARING|De rechtbank acht wettig en overtuigend bewezen dat verdachte:|1:|op 30 juni 2019 te Almere tezamen en in vereniging met een ander een snorfiets, die toebehoorde aan [slachtoffer 1] , heeft weggenomen met het oogmerk om zich die snorfiets  wederrechtelijk toe te eigenen, terwijl verdachte en zijn mededader die weg te nemen snorfiets onder hun bereik hebben gebracht door middel van verbreking;|2 primair:|op 24 juni 2019 te Almere tezamen en in vereniging met een ander een bromfiets van het merk Sym, type Hu05W met het kenteken [kenteken 1] , die toebehoorde aan [slachtoffer 2] , heeft weggenomen met het oogmerk om zich die bromfiets wederrechtelijk toe te eigenen;|3:|op 24 juni 2019 te Almere, tezamen en in vereniging met een ander opzettelijk en wederrechtelijk een kentekenplaat [kenteken 1] , die aan [slachtoffer 2] toebehoorde, heeft weggemaakt;|4 primair:|op 24 juni 2019 te Almere-Buiten tezamen en in vereniging met een ander een bromfiets van het merk La Souris type Vespelini S met het kenteken [kenteken 2] , die toebehoorde aan|[slachtoffer 3] , heeft weggenomen met het oogmerk om zich die bromfiets wederrechtelijk toe te eigenen;|5 primair:|op 23 juni 2019 te Almere-Stad tezamen en in vereniging met een ander een telefoon (merk Huawei) die toebehoorde aan [slachtoffer 4] , heeft weggenomen met het oogmerk om zich die telefoon wederrechtelijk toe te eigenen, terwijl deze diefstal werd vergezeld van geweld tegen [slachtoffer 4] , gepleegd met het oogmerk om die diefstal gemakkelijk te maken, door tegen het lichaam van voornoemde [slachtoffer 4] te duwen, waardoor zij met haar fiets ten val kwam en vervolgens de telefoon uit de hand van die [slachtoffer 4] te trekken;|6:|op 23 juni 2019 te Almere opzettelijk en wederrechtelijk ruiten van een bushokje ( [.] ) die aan de Gemeente Almere toebehoorden, heeft vernield;|7:|op 23 juni 2019 te Almere tezamen en in vereniging met een ander een telefoon van het merk iPhone (type 8 Plus) die toebehoorde aan [slachtoffer 5] , heeft weggenomen met het oogmerk om zich die telefoon wederrechtelijk toe te eigenen;|8:|op  24 juni 2019 te Almere tezamen en in vereniging met een ander een tas met inhoud, die toebehoorde aan [slachtoffer 6] , heeft weggenomen met het oogmerk om zich die tas met inhoud wederrechtelijk toe te eigenen;|9:|op 15 juli 2019 te Almere een goed, te weten een scooter (snorfiets) met kenteken [kenteken 3] , voorhanden heeft gehad, terwijl hij ten tijde van het voorhanden krijgen van dit goed wist dat het een door misdrijf verkregen goed betrof;|10:|hij op  12 april 2019 te Almere een snorfiets (AGM VX50, v.v.h.k. [kenteken 4] ) die toebehoorde aan [slachtoffer 7] , heeft weggenomen met het oogmerk om zich die snorfiets wederrechtelijk toe te eigenen, terwijl verdachte dat weg te nemen goed onder zijn bereik heeft gebracht door middel van verbreking;|11:|in de periode gelegen tussen 2 mei en 3 mei 2019 te Almere ter uitvoering van het door verdachte voorgenomen misdrijf om met het oogmerk om zich wederrechtelijk te bevoordelen door het aannemen van een valse hoedanigheid en door een samenweefsel van verdichtsels, [slachtoffer 8] te bewegen tot de afgifte van een geldbedrag (170 euro),|- zich heeft voorgedaan als de bonafide aanbieder en verkoper van goederen op de internetsite www.marktplaats.nl en|- via die Marktplaatsaccount een (kapotte) mobiele telefoon (merk: apple) te koop heeft aangeboden en|- via die Marktplaatsaccounts contact heeft onderhouden met voornoemde [slachtoffer 8] en|- daarbij de indruk heeft gewekt dat hij dat aangeboden goed in bezit had en|- voornoemde [slachtoffer 8] voorgehouden dat dit aangeboden goed een kapotte mobiele telefoon (merk: apple) was,|terwijl de uitvoering van dat voorgenomen misdrijf niet is voltooid;|12:|op 11 mei 2019 te Almere tezamen en in vereniging met een ander ter uitvoering van het door verdachte en zijn mededader voorgenomen misdrijf om meerdere fietsen, die toebehoorden aan één of meerdere onbekend gebleven personen, weg te nemen met het oogmerk om zich deze fietsen wederrechtelijk toe te eigenen en die weg te nemen goederen onder hun bereik te brengen door middel van verbreking, meerdere malen met een schaar in de sleutelgaten van die sloten van die fietsen heeft gewrikt of gedraaid terwijl de uitvoering van dat voorgenomen misdrijf niet is voltooid;|13:|op 11 mei 2019 te Almere een goed te weten een fiets voorhanden heeft gehad terwijl hij ten tijde van het voorhanden krijgen van dit goed wist dat het een door misdrijf verkregen goed betrof;|14 primair:|op 17 juni 2019 te Almere tezamen en in vereniging met een ander een snorfiets (kenteken [kenteken 6] , kleur rood) die toebehoorde aan [slachtoffer 9] , heeft weggenomen met het oogmerk om zich die snorfiets wederrechtelijk toe te eigenen;|15:|op 17 juni 2019 te Almere tezamen en in vereniging met een ander ter uitvoering van het door verdachte en zijn mededader voorgenomen misdrijf om een snorfiets (kenteken [kenteken 7] ), die toebehoorde aan [slachtoffer 10] , weg te nemen met het oogmerk om zich  die snorfiets wederrechtelijk toe te eigenen, heeft hij, verdachte, een schroef in het contactslot van voornoemde snorfiets gedraaid, terwijl de uitvoering van dat voorgenomen misdrijf niet is voltooid;|16:|op 17 juni 2019 te Almere zich met geweld heeft verzet tegen twee ambtenaren, [E] , [functie 2] bij eenheid Midden Nederland, en [F] , [functie 3] bij politie eenheid Midden-Nederland, werkzaam in de rechtmatige oefening van hun bediening, te weten de aanhouding van verdachte, door zich meermalen los te rukken uit de greep van voornoemde ambtenaren of te trekken en te bewegen in de richting tegengesteld aan die waarin die ambtenaren verdachte trachtten te geleiden;|17:|op 10 april 2019 te Almere een snorfiets ( [kenteken 8] ) die toebehoorde aan [slachtoffer 11] , heeft weggenomen met het oogmerk om zich die snorfiets wederrechtelijk toe te eigenen, terwijl verdachte dat weg te nemen goed onder zijn bereik heeft gebracht door middel van verbreking , door een voorwerp in het contactslot van voornoemde bromfiets te steken;|18:|op 20 februari 2020 te Amsterdam opzettelijk heeft vervoerd een hoeveelheid van 9 pillen MDMA, zijnde MDMA een middel als bedoeld in de bij de Opiumwet behorende lijst I;|19:|op 20 februari 2020 te Amsterdam opzettelijk ambtenaren, te weten [C] , [functie 1] van politie Eenheid Amsterdam en [D] , [functie 2] van politie Eenheid Amsterdam, gedurende of ter zake van de rechtmatige uitoefening van hun bediening, in hun tegenwoordigheid, mondeling heeft beledigd, door hen de woorden toe te voegen: ""vieze kankerflikkers, jullie zijn echt zwarte honden, kanker sukkel, je vieze kankermoeder, Wie denk je wel niet wie je bent vieze kankermongool"";|20:|op 20 februari 2020 te Amsterdam, zich met geweld en bedreiging met geweld heeft verzet tegen ambtenaren, te weten [C] , [functie 1] van politie Eenheid Amsterdam en|[D] , [functie 2] van politie Eenheid Amsterdam, werkzaam in de rechtmatige uitoefening van hun bediening, te weten ter aanhouding van verdachte op heterdaad, door met zijn armen op en neer te bewegen, zich los te rukken en een bijtbeweging te maken in de richting van voornoemde [D] ;|21:|op 28 mei 2019 te Almere tezamen met een ander een telefoon die toebehoorde aan|[slachtoffer 12] , heeft weggenomen met het oogmerk om zich die telefoon wederrechtelijk toe te eigenen, terwijl deze diefstal werd voorafgegaan, vergezeld van geweld en bedreiging met geweld tegen [slachtoffer 12] , gepleegd met het oogmerk om die diefstal voor te bereiden of gemakkelijk te maken, door|- die [slachtoffer 12] , welke was gezeten op een fiets, te dwingen te stoppen met fietsen en|- door de capuchon van die [slachtoffer 12] over diens hoofd te trekken en|- door die [slachtoffer 12] meermalen in het gezicht en de borst te slaan.|Voor zover in het bewezen verklaarde deel van de tenlastelegging taal- en/of schrijffouten voorkomen, zijn deze in de bewezenverklaring verbeterd. Verdachte is daardoor niet in de verdediging geschaad.|Hetgeen onder 1, 2 primair, 3, 4 primair, 5 primair, 6, 7, 8, 9, 10, 11, 12, 13, 14 primair, 15, 16, 17, 18, 19, 20 en 21 meer of anders is ten laste gelegd is niet bewezen. Verdachte wordt hiervan vrijgesproken.|6|STRAFBAARHEID VAN DE FEITEN|Er is geen omstandigheid aannemelijk geworden die de strafbaarheid van het bewezen verklaarde uitsluit, zodat dit strafbaar is.|Het bewezen verklaarde levert volgens de wet de volgende strafbare feiten op:|feit 1:|diefstal door twee of meer verenigde personen, waarbij de schuldige het weg te nemen goed onder zijn bereik heeft gebracht door middel van verbreking;|feit 2 primair, 4 primair, 7, 8, 14 primair:|telkens: diefstal door twee of meer verenigde personen;|feit 3:|medeplegen van opzettelijk en wederrechtelijk enig goed dat geheel of ten dele aan een ander toebehoort, wegmaken;|feit 5 primair:|diefstal, vergezeld van geweld tegen personen, gepleegd met het oogmerk om die diefstal gemakkelijk te maken, terwijl het feit wordt gepleegd door twee of meer verenigde personen;|feit 6:|opzettelijk en wederrechtelijk enig goed dat geheel of ten dele aan een ander toebehoort, vernielen;|feit 9, 13:|telkens: opzetheling;|feit 10, 17:|telkens: diefstal, waarbij de schuldige het weg te nemen goed onder zijn bereik heeft gebracht door middel van verbreking;|feit 11:|poging tot oplichting;|feit 12, 15:|telkens: poging tot diefstal door twee of meer verenigde personen, waarbij de schuldige het weg te nemen goed onder zijn bereik heeft gebracht door middel van verbreking;|feit 16 en 20:|telkens: wederspannigheid;|feit 18:|opzettelijk handelen in strijd met een artikel 2 onder B van de Opiumwet gegeven verbod;|feit 19:|eenvoudige belediging, terwijl de belediging wordt aangedaan aan een ambtenaar gedurende of ter zake van de rechtmatige uitoefening van zijn bediening, meermalen gepleegd;|feit 21:|diefstal, vergezeld van geweld en bedreiging met geweld tegen personen, gepleegd met het oogmerk om die diefstal voor te bereiden en gemakkelijk te maken, terwijl het feit wordt gepleegd door twee of meer verenigde personen.|7|STRAFBAARHEID VAN VERDACHTE|Over verdachte is een Pro Justitia rapport psychiatrisch onderzoek opgemaakt d.d.|12 mei 2020 door D. Matser (kinder- en jeugd)psychiater. De psychiater heeft bij verdachte ADHD, een normoverschrijdende gedragsstoornis met een gebrek aan berouw, een vocale tic-stoornis, PTSS, ouder-kind-relatieproblemen en een stoornis in het gebruik van cannabis gediagnosticeerd. Vanuit de aard van de stoornissen en het chronologisch verloop van zijn leven, kan worden verondersteld dat deze stoornissen aanwezig waren ten tijde van het ten laste gelegde. De stoornissen beïnvloedden de gedragskeuzes en gedragingen van verdachte, aldus de psychiater. Hij adviseert het ten laste gelegde in verminderde mate aan verdachte toe te rekenen.|Over verdachte is een Pro Justitia rapport psychologisch onderzoek opgemaakt|d.d. 22 november 2019, door drs. S.L. Ladan, GZ-psycholoog, aangevuld op|11 mei 2020. De psycholoog heeft geconcludeerd dat bij verdachte sprake is van een gebrekkige ontwikkeling in de zin van een lage intelligentie, een aandachtsdeficientie-/hyperactiviteitsstoornis, een ernstige normoverschrijdende gedragsstoornis met gebrek aan berouw en een ouder-kind relatieprobleem. Ook is sprake van (vocale) tics, mogelijk geluxeerd door medicatie. Daarnaast heeft de psycholoog geconcludeerd dat sprake lijkt te zijn van diverse traumata uit de jeugd van verdachte. Ten tijde van het ten laste gelegde was sprake van voornoemde gebrekkige ontwikkeling. De gebrekkige ontwikkeling beïnvloedden de gedragskeuzes en gedragingen volgens de psycholoog. Zij adviseert het ten laste gelegde in verminderde mate aan verdachte toe te rekenen.|De rechtbank is gelet op de conclusies in de rapportages, die de rechtbank overneemt, van oordeel dat het hiervoor bewezen verklaarde in verminderde mate aan verdachte kan worden toegerekend. Dit geldt voor alle tenlastegelegde en ad informandum bewezen verklaarde feiten aangezien de stoornissen en gebrekkige ontwikkeling naar hun aard bij het plegen van alle feiten bestonden.|Er is geen omstandigheid gebleken of aannemelijk geworden die de strafbaarheid van verdachte uitsluit. Verdachte is dan ook strafbaar.|8|OPLEGGING VAN STRAF OF MAATREGEL|8.1|De vordering van de officier van justitie|De officier van justitie heeft ter zake van de door haar bewezen geachte feiten gevorderd dat aan verdachte een onvoorwaardelijke maatregel van plaatsing in een inrichting voor jeugdigen (hierna: PIJ-maatregel) wordt opgelegd.|8.2|Het standpunt van de verdediging|De verdediging heeft zich primair op het standpunt gesteld dat gelet op de wettelijke vereisten geen PIJ-maatregel kan worden opgelegd. Subsidiair is verzocht een jeugddetentie conform voorarrest en een voorwaardelijke taakstraf met bijzondere voorwaarden, waaronder een plaatsing in de [instelling 2] , of een andere gesloten jeugdzorginstelling en een verplicht jeugdreclasseringscontact, op te leggen en meer subsidiair een voorwaardelijke PIJ-maatregel op te leggen.|8.3|Het oordeel van de rechtbank|Bij het bepalen van de maatregel heeft de rechtbank rekening gehouden met de ernst van het bewezen verklaarde, de omstandigheden waaronder dit is begaan en de persoon van verdachte, zoals ter terechtzitting is gebleken.|De aard en de ernst van de feiten|Verdachte heeft zich in een relatief korte periode schuldig gemaakt aan een veelvoud van vervelende en ernstige feiten. Hij heeft (regelmatig met een ander) goederen van anderen gestolen, geprobeerd te stelen of geheeld. Hiermee heeft hij schade en overlast veroorzaakt en er blijk van gegeven geen respect te hebben voor andermans goederen en eigendommen.|In het geval van de diefstal van twee telefoons is gebruik gemaakt van (bedreiging met) geweld. Beide slachtoffers waren nog jonger dan verdachte. Het moeten voor de slachtoffers hele nare ervaringen zijn geweest. Verdachte heeft ook goederen van anderen weggemaakt of vernield en daarmee wederom schade en overlast veroorzaakt. Tevens heeft verdachte getracht iemand op te lichten. Door op listige wijze te handelen heeft hij het vertrouwen van een koper via Marktplaats geschonden. Verdachte heeft zijn eigen financiële gewin vooropgesteld. Tot slot heeft verdachte, notabene toen zijn voorlopige hechtenis was geschorst, opnieuw delicten gepleegd. Hij bood - terwijl hij zich had onttrokken aan een civielrechtelijke plaatsing - drugs te koop aan in een tram, verzette zich (wederom) tegen een aanhouding en beledigde opsporingsambtenaren. De aard van de feiten, de hoeveelheid en de opbouw in zwaarte van de delicten, in combinatie met de jeugdige leeftijd van verdachte baren de rechtbank ernstige zorgen.|De persoon van verdachte|De rechtbank heeft acht geslagen op een uittreksel uit het Justitieel Documentatieregister van 30 april 2020 betreffende verdachte. Daaruit blijkt dat verdachte op 14 juni 2019 door de kinderrechter van de rechtbank Amsterdam is veroordeeld wegens opzetheling.|De rechtbank heeft verder kennisgenomen van het advies van de psychiater in het hiervoor onder punt 7 van dit vonnis genoemde rapport. De psychiater geeft aan dat het risico op recidive hoog is, wanneer er niet geïntervenieerd wordt. Er zijn weinig beschermende factoren aanwezig bij verdachte, mogelijk een ontluikende motivatie voor verandering.|Een langdurige plaatsing binnen een JJI lijkt niet gunstig te zijn voor zijn ontwikkeling|vanwege de kans op verharding, die mede door de beïnvloedbaarheid en het gebrek|aan eigen identiteit groot is, temeer daar er een leeftijdsverschil bestaat tussen verdachte|en de gemiddelde andere jongere binnen een jeugdinrichting. Een terugplaatsing naar|huis is niet haalbaar. Daarom pleit de psychiater voor een plaatsing binnen een jeugdzorginstelling. Eerdere plaatsingen binnen (gesloten) jeugdzorg zijn niet goed gelukt en|verdachte heeft zich vele keren onttrokken. Het is verdachte duidelijk dat een eventuele nieuwe plaatsing voor hem een ultieme en laatste kans biedt. Binnen die plaatsing zal er rust gecreëerd moeten worden zodat verdachte kan toekomen aan (een inhaalslag binnen) zijn ontwikkelingstaken. Deze taken zijn cognitief, sociaal, en moreel van aard, en daarmee gericht op het verminderen van de normoverschrijdende gedragsstoornis. Naast deze algemene, op ontwikkelingstaken gerichte, elementen dient er ook aandacht te zijn voor meer specifieke behandeling; vooral gericht op de symptomen passend bij ADHD (medicatie, psycho-educatie en planning- en organisatie vaardigheden), PTSS (psychotherapie, gericht op trauma) en de vocale tic-stoornis (veelal middels cognitieve gedragstherapie). Het gebruik van cannabis lijkt bij verdachte een functie te hebben ten behoeve van de kenmerken van ADHD en PTSS, maar kan ook een eigenstandig probleem worden. Dit kan door middel van verslavingszorg behandeld worden indien er enige mate van (intrinsieke of extrinsieke) motivatie aanwezig is. De psychiater adviseert een voorwaardelijke PIJ-maatregel op te leggen. Aangegeven wordt dat het echter allerminst zeker wordt geacht dat dit afdoende zal blijken te zijn én te blijven. Zijn voorkeur voor een voorwaardelijk kader bestaat deels omdat een stevig juridisch kader in voorwaardelijke zin niet eerder is geprobeerd, deels ook vanwege de leeftijd van verdachte, het leeftijdsverschil in vergelijking met een ‘gemiddelde PIJ-jongere’ en vanwege de plaatsing in een minder ‘delinquent milieu’.|De rechtbank heeft ook kennisgenomen van de adviezen van de psycholoog in de hiervoor onder punt 7 van dit vonnis genoemde rapportages. De psycholoog schat de kans op recidive van een vermogensdelict als hoog en de kans op gewelddadige recidive als laag in. Aanvankelijk adviseerde zij in haar rapport van 22 november 2019 een strak lik-op-stuk beleid waarbij zou worden toegewerkt naar een plaatsing bij de moeder van verdachte, maar zij heeft dit advies in haar rapport van 11 mei 2020 bijgesteld. Volgens de psycholoog ervaart verdachte dit perspectief als onvoldoende houvast. Hij lijkt niet te verdragen dat hij zich een langere periode moet inzetten en dan niet meteen beloond wordt. De psycholoog concludeert dat verdachte in behandeling zal moeten werken aan een betere impulsregulatie, meer zelfredzaamheid en een verbeterde persoonlijke hygiëne. Gekeken zal moeten worden of er betreffende de aandachtsregulatie beter passende medicatie gevonden kan worden. Daarnaast lijkt het zinvol om een behandeling voort te zetten op de traumata van verdachte. Verder zal behandeling zich moeten richten op het meer sociaal weerbaar maken van verdachte en het zich meer gaan aanpassen aan geldende normen, waarden en eisen. Een en ander wordt geadviseerd binnen een PIJ-maatregel. Daaraan wordt ten grondslag gelegd dat er wat betreft de psychopathologie en disfunctioneren van verdachte sprake is van het vastlopen op meerdere levensterreinen. De mate van disfunctioneren is ernstig. Er is forse inzet nodig om de gedragsstoornis te verminderen. Bij verdachte zijn ontwikkelings-mogelijkheden aanwezig, hoewel hiervoor langdurige behandeling noodzakelijk wordt geacht. Het sociaal netwerk van verdachte is onvoldoende in staat hem in zijn gedrag te reguleren. De vele pogingen tot behandeling in meer vrijwillig kader en een civielrechtelijk kader hebben onvoldoende effect gehad. Alternatieve trajecten worden als onvoldoende toereikend gezien. Volgens de psycholoog lijkt een voorwaardelijk kader verdachte de mogelijkheid te bieden een laatste kans aan te grijpen, wat hem meer zal motiveren de behandeling af te ronden, maar aan de andere kant lijkt de gebrekkige ontwikkeling van verdachte van invloed op de mogelijkheden om de behandeling vol te houden en zal hij snel geneigd zijn te recidiveren. Daarbij moet in ogenschouw  worden genomen dat verdachte zelf geen reden voor behandeling ziet. Hoewel sprake is van twijfel, gezien de leeftijd van verdachte en het willen bieden van een laatste kans, adviseert de psycholoog een onvoorwaardelijke PIJ-maatregel op te leggen.|De rechtbank heeft verder kennisgenomen van het rapport van de Raad d.d. 17 mei 2020. De Raad schrijft dat verdachte een zeer belast verleden heeft, waarbij hij weinig voorspelbaarheid en stabiliteit heeft gekend. Hij heeft afwisselend in Nederland en Marokko gewoond en heeft mogelijk daardoor niet goed geleerd om sociale contacten (op school/in de buurt) te onderhouden en te behouden, omdat hij steeds afscheid moest nemen. In de thuissituatie is er sprake van huiselijk geweld geweest, waar verdachte getuige van is geweest en er is nog steeds sprake van echtscheidingsproblematiek. Verdachte voelt zich onveilig bij- en gemanipuleerd door zijn vader. Zijn vader zoekt toenadering en wijst verdachte vervolgens af. De moeder van verdachte heeft geen grip op verdachte. Hij trekt zijn eigen plan, pleegt delicten, laat zich niet corrigeren of begrenzen en heeft geen ontzag voor autoriteiten. Dit heeft er uiteindelijk toe geleid dat verdachte in de gesloten jeugdzorg is geplaatst. Ondanks zijn jonge leeftijd lijkt ook het hele voorarrest en het strafproces weinig indruk op hem te maken. Door de onvoorspelbaarheid die verdachte jarenlang heeft gekend lijkt hij zich wellicht veilig te voelen bij de structuur die iedere keer werd geboden tijdens zijn detentie. Ook tijdens zijn verblijf in de [verblijfplaats] doet hij het goed en laat hij zich aansturen. Het strakke regime in een JJI lijkt goed bij verdachte aan te sluiten en hij lijkt er in te gedijen. De Raad schrijft dat verdachte ongeveer een half jaar in geslotenheid is geweest en kans op kans heeft gehad. Hij liep weg, maar werd iedere keer teruggeplaatst. De Raad heeft er weinig vertrouwen in dat verdachte zich nu wel aan de afspraken kan houden en vraagt zich af of hij zich voldoende behandelbaar zal opstellen. Ondanks dat een voorwaardelijke PIJ een stevige stok achter de deur is om verdachte ervan te weerhouden om de fout in te gaan, twijfelt de Raad of verdachte voldoende doordrongen is van de consequenties. De Raad adviseert daarom een onvoorwaardelijke PIJ-Maatregel op te leggen omdat hij in een gesloten setting met een streng regime zich goed aan de regels en afspraken weet te houden en goed in de pas kan lopen. Ook is de kans op weglopen dan zeer klein. De Raad geeft aan dat er rekening gehouden dient te worden met de kwetsbaarheden van verdachte en zijn jonge leeftijd. Wanneer verdachte op een groep terecht komt waar veel oudere jongeren verblijven die zware delicten hebben gepleegd, is de kans op verharding en beïnvloeding aanwezig. Hij dient op een groep te verblijven met een sterk pedagogisch karakter waarbij er ook aandacht is voor de 'zachte kant' van verdachte. De Raad heeft ter terechtzitting het advies uit het rapport bevestigd.|Tot slot heeft de rechtbank kennisgenomen van het rapport van [B] , van de [instelling 1] , d.d. 18 mei 2020. Zij schrijft dat verdachte vele kansen heeft gehad, maar dat behandeling niet van de grond is gekomen gezien zijn vele onttrekkingen. Tijdens een onttrekking gaat hij in de overlevingsmodus en pleegt delicten en verblijft op straat of in appartementen van oudere vrienden die ook deel uit maken van het criminele circuit. Gezien de beperkte gewetensontwikkeling van verdachte, de hoeveelheid plaatsingen binnen het civiele kader binnen de gesloten jeugdzorg die hij in het verleden heeft gehad, is een intensieve behandeling binnen een PIJ-maatregel volgens haar de enige optie. Ter terechtzitting heeft [B] laten weten dat zij zich aansluit bij het advies van de Raad en een onvoorwaardelijke PIJ-maatregel adviseert.|De maatregel|Alles overziend is de rechtbank van oordeel dat een onvoorwaardelijke PIJ-maatregel moet worden opgelegd, zoals gevorderd door de officier van justitie.|De rechtbank realiseert zich dat de beslissing die zij neemt heel ingrijpend is voor een jonge verdachte zoals [voornaam van verdachte] . De rechtbank zal daarom hierna zo duidelijk mogelijk uitleggen (motiveren) hoe en waarom zij tot deze beslissing komt zodat ook [voornaam van verdachte] dit goed kan begrijpen. De rechtbank heeft er daarom ook voor gekozen om [voornaam van verdachte] in dit stuk van het vonnis bij zijn voornnaam te noemen, zodat nog duidelijker is dat vooral dit stuk van het vonnis belangrijk voor hem is.|Uit alle rapporten die over [voornaam van verdachte] zijn geschreven, blijkt dat hij vanaf april 2019 vaak door de politie wordt opgepakt omdat hij een strafbaar feit heeft gepleegd. Eerst gaat het vooral om het stelen van scooters en fietsen of het vernielen van spullen, maar later gaat het ook om feiten waar (licht) geweld bij wordt gebruikt. Omdat [voornaam van verdachte] nog zo jong is, wordt er de eerste paar keer dat hij is opgepakt vooral gekeken naar hoe hij hulp zou moeten krijgen. Dit helpt [voornaam van verdachte] niet om te stoppen met het plegen van strafbare feiten. Hij wordt steeds weer opnieuw opgepakt door de politie, zit al eens een paar dagen in een politiecel en wordt uiteindelijk op 1 juli 2019 voorgeleid bij de rechter-commissaris. De rechter-commissaris schorst [voornaam van verdachte] met voorwaarden, waaronder een (terug)plaatsing bij [instelling 3] en geeft hem een kans om te laten zien dat hij zich daar aan kan houden. Op 16 juli 2019 wordt [voornaam van verdachte] al weer aangehouden voor het rijden op een gestolen scooter en omdat hij zich niet aan de regels van [instelling 3] houdt. Op 2 augustus 2019 wordt de voorlopige ondertoezichtstelling met machtiging uithuisplaatsing afgegeven. Omdat [voornaam van verdachte] zich niet aan de voorwaarden van de rechter-commissaris heeft gehouden zit hij een tijdje vast in een Justitiële Jeugdinrichting, totdat hij op 9 september 2019 weer wordt geschorst met de voorwaarden dat hij in [instelling 4] in [plaatsnaam 4] verblijft tot er plek voor hem is bij [instelling 5] . Op|11 september 2019 wordt [voornaam van verdachte] al weer door de politie opgepakt voor het stelen van een scooter. Op 12 september 2019 komt [voornaam van verdachte] daarom weer bij de rechtbank, die hem opnieuw een kans geeft om in een gesloten plaatsing bij [instelling 3] in [plaatsnaam 2] te laten zien dat hij aan zijn toekomst wil werken. Vanuit [plaatsnaam 2] loopt [voornaam van verdachte] een paar keer weg. Het blijkt dat [voornaam van verdachte] het moeilijk vindt dat hij zo ver bij zijn moeder vandaan is. Daarom wordt er door de jeugdhulpverlener een plek voor [voornaam van verdachte] geregeld bij de [instelling 2] in [plaatsnaam 3] . Iedereen hoopt dat [voornaam van verdachte] , omdat hij dan dichter bij zijn moeder is, niet meer weg zal lopen en mee zal gaan werken aan zijn behandeling. Als [voornaam van verdachte] begin februari 2020 hoort dat de kinderrechter zijn gesloten plaatsing met zes maanden heeft verlengd, loopt hij weg bij de [instelling 2] . Op 20 februari 2020 wordt hij in de tram in Amsterdam aangehouden met xtc-pillen op zak, die hij te koop aanbiedt. Sinds die dag zit [voornaam van verdachte] weer vast in een Justitiële Jeugdinstelling.|De rechtbank somt dit allemaal op omdat hierdoor duidelijk wordt hoe groot de zorgen zijn over hoe [voornaam van verdachte] zich ontwikkelt. [voornaam van verdachte] is een jongen van nog maar 14 jaar oud. Hij heeft  veel meegemaakt in zijn jonge leven en daarom heeft hij intensieve behandeling en de juiste hulp nodig. Het afgelopen jaar is er door vele betrokkenen in het civiele en het straf-rechtelijke kader geprobeerd om [voornaam van verdachte] op een plek te krijgen waar hij behandeld kan worden en zich kan ontwikkelen zoals dat hoort bij een jongen van zijn leeftijd. Tot nu toe heeft dat allemaal niet gewerkt. [voornaam van verdachte] zegt zelf dat het bij de [instelling 2] goed ging, maar de Raad heeft op zitting nog eens benadrukt dat [voornaam van verdachte] ook daar nog maar net een paar weken was voordat hij wegliep en dat de behandeling die hij nodig heeft nog niet was begonnen.|De rechtbank vindt het noodzakelijk dat [voornaam van verdachte] een behandeling gaat krijgen. Zonder behandeling is de kans dat [voornaam van verdachte] opnieuw strafbare feiten gaat plegen heel erg groot. Er is door de raadsvrouw gewezen op het feit dat de deskundigen zeggen dat de kans op een agressiedelict niet als hoog wordt ingeschat. Daarom is het opleggen van een PIJ-maatregel, nu enkel de recidive op vermogensdelicten als hoog wordt ingeschat, volgens haar een te zware maatregel voor [voornaam van verdachte] . De rechtbank is het met de raadsvrouw eens dat [voornaam van verdachte] nog niet veel geweldsdelicten heeft gepleegd, maar ziet in de laatste paar delicten wel een opbouw in ernst. Bij zijn aanhouding in februari 2020 verzet [voornaam van verdachte] zich ook met geweld. Bovendien is het zorgelijk dat een jongen van 14 jaar met xtc-pillen rondloopt en vertelt dat hij, nadat hij was weggelopen bij de [instelling 2] , in een “studiootje” in Almere heeft verbleven. Dit zijn voor de rechtbank signalen dat [voornaam van verdachte] dieper in het criminele circuit lijkt te komen. Voor een jongen van 14 jaar met het karakter van [voornaam van verdachte] vindt de rechtbank dat een hele zorgelijke  ontwikkeling.|[voornaam van verdachte] heeft de rechtbank om een laatste kans gevraagd om te laten zien dat hij, zonder PIJ-maatregel, mee gaat werken aan de hulpverlening die hij nodig heeft. [voornaam van verdachte] wil graag weer terug naar de [instelling 2] . Zijn raadsvrouw heeft de rechtbank er bovendien op gewezen dat het strafblad van [voornaam van verdachte] nog bijna blanco is en dat een PIJ maatregel daarom een veel te zware maatregel is. Er zou nog een kans voor [voornaam van verdachte] moeten komen om in een strak voorwaardelijk kader te laten zien dat hij kan meewerken aan de hulpverlening.|De rechtbank realiseert zich dat de zaak van [voornaam van verdachte] een uitzonderlijke zaak is. [voornaam van verdachte] is nog maar 14 jaar en hij is ook nog maar een keer eerder voor een vermogensdelict door een kinderrechter veroordeeld. De zaak is ook uitzonderlijk omdat [voornaam van verdachte] in het afgelopen jaar meer dan twintig strafbare feiten heeft gepleegd en van de rechtbank in het kader van de voorlopige hechtenis kans op kans heeft gehad om te laten zien dat hij niet opnieuw met de politie in aanraking zou komen. Ook de civiele kinderrechter heeft [voornaam van verdachte] meerdere kansen gegeven om te laten zien dat hij zou gaan meewerken aan de hulpverlening. [voornaam van verdachte] heeft al die kansen niet kunnen pakken. Dat komt door hoe hij op dit moment leeft en in elkaar zit. Om er voor te zorgen dat hij in de toekomst zijn kansen wel kan pakken is de rechtbank van oordeel dat alleen een heel strak en duidelijk kader [voornaam van verdachte] kan helpen om aan zijn ontwikkeling te gaan werken. [voornaam van verdachte] moet weten waar hij aan toe is. Voor [voornaam van verdachte] moet het duidelijk zijn dat hij niet op korte termijn kan bepalen wat er gaat gebeuren of waar hij gaat wonen. Alleen zo kan [voornaam van verdachte] aan het aanvaarden van de nodige hulp toekomen. De rechtbank komt daarom tot de conclusie dat voor [voornaam van verdachte] alleen de maatregel Plaatsing in een inrichting voor jeugdigen een passende afdoening is. Het afgelopen jaar is gebleken dat alle andere mogelijkheden die het straf- en civiele recht bieden niet hebben gewerkt voor [voornaam van verdachte] . Met het opleggen van de maatregel geeft de rechtbank [voornaam van verdachte] een laatste kans om hulp te accepteren. [voornaam van verdachte] is nog heel jong. Als op dit moment met de juiste behandeling en hulpverlening gestart kan worden binnen de PIJ-maatregel biedt dat, naar het oordeel van de rechtbank, de meeste kans voor [voornaam van verdachte] om zich verder te kunnen ontwikkelen. Eerst zal hij een inhaalslag moeten maken in zijn ontwikkeling als kind en,  als dat goed verloopt, kan [voornaam van verdachte] zich vervolgens goed ontwikkelen naar volwassenheid.|De rechtbank stelt vast dat, wat betreft de bewezenverklaarde feiten aan de wettelijke vereisten voor oplegging van een PIJ-maatregel, zoals deze staan weergegeven in artikel 77s, eerste lid van het Wetboek van Strafrecht, is voldaan. Het merendeel van de bewezenverklaarde feiten het  is een misdrijf waarop naar de wettelijke omschrijving een gevangenisstraf van vier jaren of meer is gesteld. Ten tijde van het plegen van deze misdrijven leed verdachte aan een ziekelijke stoornis en een gebrekkige ontwikkeling van de geestvermogens. Vanwege de veelheid aan feiten, de hoge recidivekans als het gaat om vermogensdelicten en de zichtbare opbouw in ernst van de feiten en daarmee de kans op recidive op een geweldsdelict, is de rechtbank van oordeel dat de veiligheid van anderen en de algemene veiligheid van goederen en personen  het opleggen van een PIJ-maatregel eist. Ondanks het ontbreken van een significante justitiële documentatie, volgt uit de veelheid van feiten en het verloop van de geboden hulpverlening in het afgelopen jaar, dat een ander (lichter) kader waarbinnen behandeling geboden kan worden, niet afdoende is. Behandeling en begeleiding van verdachte is, zoals hiervoor is overwogen, noodzakelijk voor een zo gunstig mogelijke verdere ontwikkeling van verdachte.|De maatregel geldt voor een termijn van drie jaren. Na twee jaar eindigt de maatregel van rechtswege voorwaardelijk, tenzij de maatregel wordt verlengd op de wijze zoals bedoeld in artikel 77t van het Wetboek van Strafrecht. De rechtbank stelt vast dat de maatregel opgelegd is ter zake van misdrijven die gericht zijn tegen en gevaar veroorzaken voor de onaantastbaarheid van één of meer personen. Derhalve kan de maatregel verlengd worden, telkens met ten hoogste twee jaren en tot een maximum van zeven jaren, zoals bedoeld in artikel 77t, derde lid van het Wetboek van Strafrecht.|Met betrekking tot de plaats waar de PIJ-maatregel ten uitvoer zal worden gelegd, overweegt de rechtbank dat zij het van groot belang acht dat er bij de plaatsing goed wordt gekeken naar een instelling waar het pedagogisch klimaat zoveel mogelijk past bij de jonge leeftijd van verdachte.|De rechtbank heeft bij het opleggen van de maatregel rekening gehouden met de volgende, door verdachte bekende, strafbare feiten die ad informandum op de twee verschillende dagvaardingen zijn vermeld en die behelzen:|parketnummer 16/048641-20, 4: 11 september 2019 te Almere, diefstal dmv braak, verbreking, inklimming, valse sleutels, etc;|parketnummer 16/224563-19, 2: 15 juli 2019 te Almere, opzetheling van een laptop;|parketnummer 16/224563-19, 3: 11 september 2019 te Almere, diefstal met braak/verbreking/valse sleutel bromfiets van [slachtoffer 13] ;|parketnummer 16/224563-19, 4: 22 september 2019 te Almere, diefstal dmv braak/verbreking/inklimming in vereniging van [slachtoffer 14] ;|parketnummer 16/224563-19, 5: 28 juni 2018 te Amsterdam, schuldheling van snorfiets kenteken [kenteken 9] ;|parketnummer 16/224563-19, 6: 9 juli 2018 te Amsterdam, schuldheling van snorfiets kenteken [kenteken 10] .|9|BENADEELDE PARTIJEN|[slachtoffer 2] heeft zich in de zaak met parketnummer 16/156795-19 als benadeelde partij in het geding gevoegd en vordert een bedrag van € 1.209,89, te vermeerderen met de wettelijke rente vanaf het ontstaan van de schade. Voorts is verzocht de schadevergoedingsmaatregel op te leggen. Het bedrag van € 1.209,89 bestaat uit een vergoeding voor materiële schade, ten gevolge van het aan verdachte onder 2 primair ten laste gelegde feit.|Gemeente Almere heeft zich eveneens in de zaak met parketnummer 16/156795-19 als benadeelde partij in het geding gevoegd en vordert een bedrag van € 1.316,76, te vermeerderen met de wettelijke rente vanaf het ontstaan van de schade. Voorts is verzocht de schadevergoedingsmaatregel op te leggen. Het bedrag van € 1.209,89 bestaat uit een vergoeding voor materiële schade, ten gevolge van het aan verdachte onder 6 ten laste gelegde feit.|[slachtoffer 7] heeft zich in de zaak met parketnummer 16/088408-19 als benadeelde partij in het geding gevoegd en vordert een bedrag van € 750,00, te vermeerderen met de wettelijke rente vanaf het ontstaan van de schade. Voorts is verzocht de schadevergoedingsmaatregel op te leggen. Het bedrag van € 750,00 bestaat uit een vergoeding voor materiële schade, ten gevolge van het aan verdachte onder 10 ten laste gelegde feit.|[slachtoffer 10] heeft zich in de zaak met parketnummer 16/146255-19 als benadeelde partij in het geding gevoegd en vordert een bedrag van € 2.500,00, vermeerderd met de wettelijke rente vanaf het ontstaan van de schade. Voorts is verzocht de schadevergoedingsmaatregel op te leggen. Het bedrag van € 2.500,00 bestaat uit een vergoeding voor materiële schade, ten gevolge van het aan verdachte onder 15 ten laste gelegde feit.|[I] heeft zich in de zaak met parketnummer 16/224563-19 als benadeelde partij in het geding gevoegd en vordert een bedrag van € 570,70, te vermeerderen met de wettelijke rente vanaf het ontstaan van de schade. Voorts is verzocht de schadevergoedingsmaatregel op te leggen. Het bedrag van € 570,70 bestaat uit een vergoeding voor materiële schade, ten gevolge van het aan verdachte in die zaak onder 2 ad informandum op die dagvaarding vermelde feit.|[slachtoffer 12] heeft zich (vertegenwoordigd door [G] , ouder van [slachtoffer 12] ) in de zaak met parketnummer 16/206946-19 als benadeelde partij in het geding gevoegd en vordert een bedrag van € 141,00, te vermeerderen met de wettelijke rente vanaf het ontstaan van de schade. Voorts is verzocht de schadevergoedingsmaatregel op te leggen. Het bedrag van € 141,00 bestaat uit een vergoeding voor materiële schade, ten gevolge van het aan verdachte onder 21 ten laste gelegde feit.|9.1|Het standpunt van de officier van justitie|De officier van justitie heeft geconcludeerd tot toewijzing van de vorderingen van [slachtoffer 2] , gemeente Almere en [slachtoffer 12] . Volgens de officier van justitie moeten de bedragen worden toegewezen ten laste van de moeder van verdachte omdat zij risico-aansprakelijk is vanwege de leeftijd van verdachte ten tijde van het veroorzaken van de schade. De officier van justitie heeft geconcludeerd tot afwijzing van de vordering van [slachtoffer 10] omdat de gevorderde vergoeding voor een drumcomputer niet valt te herleiden tot het onder 15 ten laste gelegde. Tot slot heeft zij zich op het standpunt gesteld dat [slachtoffer 7] niet-ontvankelijk moet worden verklaard in zijn vordering vanwege een gebrekkige onderbouwing en in het geval van [I] niet-ontvankelijkheid dient te volgen omdat het ten laste gelegde ziet op heling en niet op diefstal van de laptop.|9.2|Het standpunt van de verdediging|De verdediging heeft primair geconcludeerd tot afwijzing van de vordering van [slachtoffer 2] , subsidiair is bepleit dat zij niet-ontvankelijk moet worden verklaard. Daartoe is aangevoerd dat het om een scooter van tien jaar oud ging en dat slechts een taxatie van de reparatiekosten is overgelegd. Verder is geconcludeerd tot afwijzing van de vordering van [slachtoffer 10] alsmede van die van [slachtoffer 12] voor zover die ziet op de abonnementskosten, zijnde € 114,00. Tot slot is betoogd dat [slachtoffer 7] , [I] en de gemeente Almere niet-ontvankelijk moeten worden verklaard in hun vorderingen.|9.3|Het oordeel van de rechtbank|Vooraf|De verdachte heeft onrechtmatige daden gepleegd toen hij 13 jaar oud was. Verdachte is daarvoor zelf niet civielrechtelijk aansprakelijk, aangezien gedragingen van een kind jonger dan veertien jaar, aan dat kind niet als een onrechtmatige daad kunnen worden toegerekend (artikel 6:164 Burgerlijk Wetboek). De ouders zijn (risico)aansprakelijk voor de als doen te beschouwen gedraging van hun minderjarige kinderen jonger dan veertien jaar (artikel 6:169 lid 1 Burgerlijk Wetboek. In zo'n geval wordt de vordering van de benadeelde partij geacht te zijn gericht tegen de ouders (of voogd) van het kind (artikel 51g lid 4 Wetboek van Strafvordering) en maakt de beslissing op de vordering deel uit van het strafvonnis tegen de minderjarige (artikel 335 Wetboek van Strafvordering). In het onderhavige geval betekent het voorgaande dat de ingestelde vorderingen zich richten tegen de moeder van verdachte nu zij de ouder is die met het gezag is belast.|Vordering van [slachtoffer 2]|Naar het oordeel van de rechtbank is voldoende aannemelijk geworden dat [slachtoffer 2] schade heeft geleden en dat deze schade een rechtstreeks gevolg is van het onder 2 primair bewezen verklaarde. De rechtbank ziet in de onderbouwing – meer bijzonder de ouderdom van de bromfiets en de thans reële dagwaarde aanleiding om een lager bedrag aan schadevergoeding toe te wijzen. De rechtbank acht toewijzing van de vordering tot een bedrag van € 300,00 billijk, te vermeerderen met de wettelijke rente. Het overig gevorderde wordt afgewezen. De schadevergoedingsmaatregel kan niet aan de moeder van verdachte worden opgelegd.|De moeder van verdachte zal worden veroordeeld in de kosten die [slachtoffer 2] heeft gemaakt en ten behoeve van de tenuitvoerlegging van deze uitspraak nog zal maken. Deze kosten worden tot op dit moment begroot op nihil.|Vordering van de gemeente Almere|De rechtbank overweegt dat de vordering tot schadevergoeding is ingediend door een vertegenwoordiger van de gemeente Almere, genaamd [H] . Welke functie [H] vervult blijkt niet uit de stukken en bij de vordering ontbreekt ook een volmacht dat [H] door de gemeente gemachtigd is om in rechte namens de gemeente op te treden. De gemeente Almere kan daarom thans niet in haar vordering worden ontvangen en kan haar vordering bij de burgerlijke rechter aanbrengen.|De gemeente Almere zal worden veroordeeld in de door de moeder van verdachte gemaakte en ten behoeve van de tenuitvoerlegging nog te maken kosten, tot aan de datum van deze uitspraak begroot op nihil.|Vordering van [slachtoffer 7]|Naar het oordeel van de rechtbank is voldoende aannemelijk geworden dat [slachtoffer 7] schade heeft geleden en dat deze schade een rechtstreeks gevolg is van het onder 10 bewezen verklaarde. Het gevorderde bedrag is echter onvoldoende onderbouwd. Ook zijn er onvoldoende gegevens beschikbaar om de schade te kunnen schatten. De conclusie is dat de behandeling van de vordering van [slachtoffer 7] een onevenredige belasting van het strafgeding oplevert. De rechtbank zal [slachtoffer 7] daarom niet-ontvankelijk verklaren en bepalen dat de vordering bij de burgerlijke rechter kan worden aangebracht.|De kosten worden gecompenseerd, in die zin dat [slachtoffer 7] en de moeder van verdachte hun eigen kosten dragen.|Vordering van [slachtoffer 10]|Ingevolge artikel 361 lid 1 van het Wetboek van Strafvordering kan een benadeelde partij in het strafproces enkel vergoeding vorderen van de schade die zij door een strafbaar feit heeft geleden wanneer voldoende verband bestaat tussen het bewezen verklaarde handelen van de verdachte en de schade; dat is het vereiste van de rechtstreekse schade.|Uit de onderbouwing blijkt dat de gevorderde vergoeding ziet op een heel ander feit dan waar de tenlastelegging en de bewezenverklaring op zien. De gevorderde materiële schade laat zich dan ook niet kwalificeren als rechtstreekse schade. De rechtbank zal [slachtoffer 10] daarom niet-ontvankelijk verklaren en bepalen dat de vordering bij de burgerlijke rechter kan worden aangebracht.|[slachtoffer 10] zal worden veroordeeld in de door de moeder van verdachte gemaakte en ten behoeve van de tenuitvoerlegging nog te maken kosten, tot aan de datum van deze uitspraak begroot op nihil.|Vordering van [I]|Op grond van artikel 361 lid 2 onder b Wetboek van Strafvordering kan een benadeelde partij in haar vordering worden ontvangen indien de schade rechtstreeks is toegebracht door een strafbaar feit waarvan in de dagvaarding is medegedeeld dat het door verdachte is erkend en ter kennis van de rechtbank is gebracht en waarmee door de rechtbank bij de strafoplegging rekening is gehouden. De rechtbank constateert dat verdachte het in de zaak met parketnummer 16/224563-19 onder 2 ad informandum vermelde feit, opzetheling van een laptop op 15 juli 2019, heeft erkend. Met dit feit is rekening gehouden bij het opleggen van de maatregel.|De rechtbank is echter van oordeel dat onvoldoende is gebleken van een direct verband tussen de gestelde schade en het door verdachte gepleegde strafbare feit. Een bedrag van|€ 390,00 is op geen enkele wijze te herleiden tot de laptop, maar heeft betrekking op een telefoon, oortjes, reiskosten en een oplader.  De borgkosten voor de betreffende laptop alsmede die voor een nieuwe laptop (totaal € 109,00) en de abonnementskosten voor de huur van de laptop (van € 71,70) staan in te ver verwijderd verband ten aanzien van het handelen van verdachte. De rechtbank zal [I] daarom niet-ontvankelijk verklaren in de vordering. [I] kan de vordering bij de burgerlijke rechter aanbrengen.|[I] zal worden veroordeeld in de door de moeder van verdachte gemaakte en ten behoeve van de tenuitvoerlegging nog te maken kosten, tot aan de datum van deze uitspraak begroot op nihil.|Vordering van [slachtoffer 12]|Naar het oordeel van de rechtbank is voldoende aannemelijk geworden dat [slachtoffer 12] schade heeft geleden en dat deze schade een rechtstreeks gevolg is van het onder 21 bewezen verklaarde. Het gevorderde bedrag is voldoende onderbouwd en zal derhalve worden toegewezen, tezamen met de gevorderde rente. De schadevergoedingsmaatregel kan niet aan de moeder van verdachte worden opgelegd.|De moeder van verdachte zal worden veroordeeld in de kosten die [slachtoffer 12] heeft gemaakt en ten behoeve van de tenuitvoerlegging van deze uitspraak nog zal maken. Deze kosten worden tot op dit moment begroot op nihil.|10|TOEPASSELIJKE WETTELIJKE VOORSCHRIFTEN|De beslissing berust op de artikelen|45, 47, 63, 77a, 77g, 77s, 77gg, 141, 266, 267, 311, 312, 326, 350, 416 van het Wetboek van Strafrecht en|2 en 10 van de Opiumwet|zoals deze artikelen luidden ten tijde van het bewezen verklaarde.|11|BESLISSING|De rechtbank:|Bewezenverklaring|- verklaart het onder 1, 2 primair, 3, 4 primair, 5 primair, 6, 7, 8, 9, 10, 11, 12, 13, 14 primair, 15, 16, 17, 18, 19, 20 en 21 ten laste gelegde bewezen zoals hiervoor in rubriek 5 is vermeld;|- verklaart het onder 1, 2 primair, 3, 4 primair, 5 primair, 6, 7, 8, 9, 10, 11, 12, 13, 14 primair, 15, 16, 17, 18, 19, 20 en 21 meer of anders ten laste gelegde niet bewezen en spreekt verdachte daarvan vrij;|Strafbaarheid|- verklaart het in rubriek 5 bewezen verklaarde strafbaar en kwalificeert dit zoals hiervoor in rubriek 6 is vermeld;|- verklaart verdachte strafbaar;|Oplegging straf of maatregel|- legt op aan verdachte|de maatregel van plaatsing in een inrichting voor jeugdigen|;|Benadeelde partijen|[slachtoffer 2]|- wijst de vordering van [slachtoffer 2] toe tot een bedrag van € 300,00 , zijnde een vergoeding voor materiële schade;|- veroordeelt de moeder van verdachte, [J] , tot betaling aan [slachtoffer 2] van het toegewezen bedrag, te vermeerderen met de wettelijke rente vanaf 24 juni 2019 tot de dag van volledige betaling;|- wijst het overig gevorderde af;|- veroordeelt de moeder van verdachte ook in de kosten door [slachtoffer 2] gemaakt en ten behoeve van de tenuitvoerlegging van deze uitspraak nog te maken, tot op heden begroot op nihil;|De gemeente Almere|- verklaart de gemeente Almere niet-ontvankelijk in de vordering en bepaalt dat de vordering kan worden aangebracht bij de burgerlijke rechter;|- veroordeelt de gemeente Almere in de kosten door de moeder van verdachte gemaakt, tot op heden begroot op nihil;|[slachtoffer 7]|- verklaart [slachtoffer 7] niet-ontvankelijk in de vordering en bepaalt dat de vordering kan worden aangebracht bij de burgerlijke rechter;|- compenseert de proceskosten van [slachtoffer 7] en de moeder van verdachte, in die zin dat ieder haar eigen kosten draagt;|[slachtoffer 10]|- verklaart [slachtoffer 10] niet-ontvankelijk in de vordering en bepaalt dat de vordering kan worden aangebracht bij de burgerlijke rechter;|- veroordeelt [slachtoffer 10] in de kosten door de moeder van verdachte gemaakt, tot op heden begroot op nihil;|[I]|- verklaart [I] niet-ontvankelijk in de vordering en bepaalt dat de vordering kan worden aangebracht bij de burgerlijke rechter;|- veroordeelt [I] in de kosten door de moeder van verdachte gemaakt, tot op heden begroot op nihil;|[slachtoffer 12]|- wijst de vordering van [slachtoffer 12] van € 141,00 toe, zijnde een vergoeding voor materiële schade;|- veroordeelt de moeder van verdachte, [J] , tot betaling aan [slachtoffer 12] van het toegewezen bedrag, te vermeerderen met de wettelijke rente vanaf 28 mei 2019 tot de dag van volledige betaling;|- veroordeelt de moeder van verdachte ook in de kosten door [slachtoffer 12] gemaakt en ten behoeve van de tenuitvoerlegging van deze uitspraak nog te maken, tot op heden begroot op nihil.|Dit vonnis is gewezen door mr. R.B. Eigeman, voorzitter tevens kinderrechter,|mr. D.S. Terporten-Hop, kinderrechter en mr. A. Leschot, rechter, in tegenwoordigheid van|mr. J. Campmans, griffier, en is uitgesproken op de openbare terechtzitting van 2 juni 2020.|De voorzitter en de griffier zijn buiten staat dit vonnis te ondertekenen.|Bijlage: de tenlastelegging|Aan verdachte wordt ten laste gelegd dat:|parketnummer 16/156795-19:|1:|hij op of omstreeks 30 juni 2019 te Almere tezamen en in vereniging met een of meer anderen, althans alleen, een snorfiets, in elk geval enig goed, dat geheel of ten dele aan een|ander dan aan verdachte en/of zijn mededader(s) toebehoorde, te weten aan [slachtoffer 1] , heeft weggenomen met het oogmerk om het zich wederrechtelijk toe te eigenen, terwijl verdachte en/of zijn mededader(s) zich de toegang tot de plaats van het misdrijf heeft/hebben verschaft en/of die weg te nemen snorfiets onder zijn/haar/hun bereik heeft/hebben gebracht door|middel van braak/verbreking;|2 primair:|hij op of omstreeks 24 juni 2019 te Almere, tezamen en in vereniging met een of meer anderen, althans alleen, een bromfiets van het merk Sym, type Hu05W met het kenteken [kenteken 1] , in elk geval enig goed, dat geheel of ten dele aan een ander dan aan verdachte en/of zijn mededader(s) toebehoorde, te weten aan [slachtoffer 2] , heeft weggenomen met het oogmerk om het zich wederrechtelijk toe te eigenen;|2 subsidiair:|hij op of omstreeks 24 juni 2019 te Almere, tezamen en in vereniging met een of meer anderen, althans alleen, een goed, te weten een bromfiets van het merk Sym, type Hu05W met het kenteken [kenteken 1] heeft verworven, voorhanden gehad en/of overgedragen,|terwijl hij en zijn mededader(s) ten tijde van de verwerving of het voorhanden krijgen van dit goed wist(en), althans redelijkerwijs hadden moeten vermoeden dat het een door misdrijf verkregen goed betrof;|3:|hij op of omstreeks 24 juni 2019 te Almere, tezamen en in vereniging met een of meer anderen, althans alleen opzettelijk en wederrechtelijk een kentekenplaat [kenteken 1] , in elk geval enig goed, dat geheel of ten dele aan een ander dan aan verdachte en/of zijn mededader(s), te weten aan [slachtoffer 2] toebehoorde, heeft vernield, beschadigd en/of onbruikbaar gemaakt en/of weggemaakt;|4 primair:|hij op of omstreeks 24 juni 2019 te Almere-Buiten, gemeente Almere tezamen en in vereniging met een of meer anderen, althans alleen, een bromfiets van het merk La Souris type Vespelini S met het kenteken [kenteken 2] , in elk geval enig goed, dat geheel of ten dele aan een ander dan aan verdachte en/of zijn mededader(s) toebehoorde, te weten aan [slachtoffer 3] , heeft weggenomen met het oogmerk om het zich wederrechtelijk toe te eigenen;|4 subsidiair:|hij op of omstreeks 24 juni 2019 te Almere, tezamen en in vereniging met een of meer anderen, althans alleen, een goed, te weten een bromfiets van het merk La Souris type Vespelini S met het kenteken [kenteken 2] heeft verworven, voorhanden gehad en/of|overgedragen, terwijl hij en zijn mededader(s) ten tijde van de verwerving of het|voorhanden krijgen van dit goed wist(en), althans redelijkerwijs hadden|moeten vermoeden dat het een door misdrijf verkregen goed betrof;|5 primair:|hij op of omstreeks 23 juni 2019 te Almere-Stad tezamen en in vereniging met een of meer anderen, althans alleen, een telefoon (merk Huawei) , in elk geval enig goed, dat geheel of ten dele aan een ander dan aan verdachte en/of zijn mededader(s) toebehoorde, te weten aan [slachtoffer 4] , heeft weggenomen met het oogmerk om het zich wederrechtelijk toe te eigenen,|terwijl deze diefstal werd voorafgegaan, vergezeld en/of gevolgd van geweld en/of bedreiging met geweld tegen [slachtoffer 4] , gepleegd met het oogmerk om die diefstal voor te bereiden of gemakkelijk te maken, of om, bij betrapping op heterdaad, aan zichzelf of andere deelnemers aan het misdrijf hetzij de vlucht mogelijk te maken, hetzij het bezit van het gestolene te verzekeren, door tegen het lichaam van vernoemde [slachtoffer 4] te duwen, waardoor zij met haar fiets ten val kwam, en vervolgens de telefoon uit de hand(en) van die [slachtoffer 4] te trekken;|5 subsidiair:|hij op of omstreeks 23 juni 2019 te Almere, tezamen en in vereniging met een of meer anderen, althans alleen, een goed, te weten een telefoon van het merk Huawei heeft verworven, voorhanden gehad en/of overgedragen, terwijl hij en zijn mededader(s) ten tijde van de verwerving of het voorhanden krijgen van dit goed wist(en), althans redelijkerwijs hadden moeten vermoeden dat het een door misdrijf verkregen goed betrof;|6:|hij op of omstreeks 23 juni 2019 te Almere, opzettelijk en wederrechtelijk een of meer ruiten van een bushokje ( [.] ) , in elk geval enig goed, dat geheel of ten dele aan een ander dan aan verdachte, te weten aan de Gemeente Almere toebehoorde, heeft vernield, beschadigd en/of onbruikbaar gemaakt en/of weggemaakt;|7:|hij op of omstreeks 23 juni 2019 te Almere, tezamen en in vereniging met een of meer anderen, althans alleen, een telefoon van het merk iPhone (type 8 Plus), in elk geval enig goed, dat geheel of ten dele aan een ander dan aan verdachte en/of zijn mededader(s)|toebehoorde, te weten aan [slachtoffer 5] , heeft weggenomen met het oogmerk om het zich wederrechtelijk toe te eigenen;|8:|hij op of omstreeks 24 juni 2019 te Almere, tezamen en in vereniging met een of meer anderen, althans alleen, een tas met inhoud , in elk geval enig goed, dat geheel of ten dele aan een ander dan aan verdachte en/of zijn mededader(s) toebehoorde, te weten aan [slachtoffer 6] , heeft weggenomen met het oogmerk om het zich wederrechtelijk toe te eigenen;|9:|hij op of omstreeks 15 juli 2019 te Almere, een goed, te weten een scooter (snorfiets) met kenteken [kenteken 3] , heeft verworven, voorhanden gehad, en/of overgedragen, terwijl hij ten tijde van de verwerving of het voorhanden krijgen van dit goed wist, althans redelijkerwijs had moeten vermoeden dat het een door misdrijf verkregen goed betrof;|parketnummer 16/088408-19:|hij op of omstreeks 12 april 2019 te Almere een snorfiets (AGM VX50, v.v.h.k. [kenteken 4] ), in elk geval enig goed, dat geheel of ten dele aan een ander toebehoorde, te weten aan [slachtoffer 7]|, heeft weggenomen met het oogmerk om het zich wederrechtelijk toe te eigenen,|terwijl verdachte dat weg te nemen goed onder zijn bereik heeft gebracht door middel van braak en/of verbreking;|parketnummer 16-106558-19:|hij in of omstreeks de periode gelegen tussen 2 mei en 3 mei 2019 te Almere, althans in Nederland ter uitvoering van het door verdachte voorgenomen misdrijf om met het oogmerk om zich en/of een ander wederrechtelijk te bevoordelen door het aannemen van een valse naam en/of een valse hoedanigheid en/of door listige kunstgrepen en/of door een samenweefsel van verdichtsels, [slachtoffer 8] te bewegen tot de afgifte van een geldbedrag (170 euro),|- zich heeft voorgedaan als de bonafide aanbieder en verkoper van goederen op de internetsite www.marktplaats.nl en/of|- op/via die Marktplaatsaccount een (kapotte) mobiele telefoon (merk: apple) te koop heeft aangeboden en/of|- via die Marktplaatsaccounts contact heeft onderhouden met voornoemde [slachtoffer 8] en/of|- daarbij de indruk heeft gewekt dat hij dat aangeboden goed in bezit had en/of|- voornoemde [slachtoffer 8] voorgehouden dat dit aangeboden goed een kapotte mobiele telefoon (merk: apple) was, terwijl de uitvoering van dat voorgenomen misdrijf niet is voltooid;|parketnummer 16/114965-19:|1:|hij op of omstreeks 11 mei 2019 te Almere tezamen en in vereniging met een of meer anderen, althans alleen, ter uitvoering van het door verdachte en/of zijn mededader(s)|voorgenomen misdrijf om één of meerdere fietsen, in elk geval enig goed, dat geheel of ten dele aan een ander dan aan verdachte en/of zijn mededader(s) toebehoorde, te weten aan één of meerdere onbekend gebleven personen, weg te nemen met het oogmerk om het zich wederrechtelijk toe te eigenen en zich de toegang tot de plaats van het misdrijf te verschaffen en/of dat/die weg te nemen goed/goederen onder zijn/haar/hun bereik te brengen door middel van braak en/of verbreking, één of meerdere malen met een schaar, althans een scherp voorwerp, in de sleutelgaten van die sloten van die fietsen heeft gewrikt en/of gedraaid|terwijl de uitvoering van dat voorgenomen misdrijf niet is voltooid;|2:|hij op of omstreeks 11 mei 2019 te Almere, een goed te weten een fiets heeft verworven, voorhanden gehad, en/of  overgedragen, terwijl hij ten tijde van de verwerving of het voorhanden krijgen van dit goed wist dat het een door misdrijf verkregen goed betrof;|parketnummer 16/146255-19:|1. primair:|hij op of omstreeks 17 juni 2019 te Almere tezamen en in vereniging met een of meer anderen, althans alleen, een snorfiets (kenteken [kenteken 6] , kleur rood), in elk geval enig goed, dat geheel of ten dele aan een ander dan aan verdachte en/of zijn mededader(s) toebehoorde, te weten aan [slachtoffer 9] , heeft weggenomen met het oogmerk om het zich wederrechtelijk toe te eigenen;|1. subsidiair:|hij op of omstreeks 17 juni 2019 te Almere, een goed te weten een snorfiets (kenteken|[kenteken 6] , kleur rood) heeft verworven, voorhanden gehad, en/of overgedragen, terwijl hij ten tijde van de verwerving of het voorhanden krijgen van dit goed wist, althans redelijkerwijs had moeten vermoeden, dat het een door misdrijf verkregen goed betrof;|2:|hij op of omstreeks 17 juni 2019 te Almere tezamen en in vereniging met een of meer anderen, althans alleen, ter uitvoering van het door verdachte en/of zijn mededader(s)|voorgenomen misdrijf om een snorfiets (kenteken [kenteken 7] ), in elk geval enig goed, dat geheel of ten dele aan een ander dan aan verdachte en/of zijn mededader(s) toebehoorde, te weten aan [slachtoffer 10] , weg te nemen met het oogmerk om het zich wederrechtelijk toe te|eigenen, heeft/hebben hij, verdachte, en/of zijn mededader, een schroef in het contactslot van voornoemde snorfiets gedraaid, terwijl de uitvoering van dat voorgenomen misdrijf niet is voltooid;|3:|hij op of omstreeks 17 juni 2019 te Almere, zich met geweld en/of  bedreiging met geweld, heeft verzet tegen twee ambtenaren, [E] , [functie 2] bij eenheid Midden Nederland, en/of [F] , [functie 3] bij politie eenheid Midden-Nederland, werkzaam in de rechtmatige oefening van zijn/haar/hun  bediening, te weten de aanhouding van|verdachte, door zich meermalen, althans eenmaal, los te rukken uit de greep van voornoemde ambtenaren en/of te trekken en/of bewegen in de richting tegengesteld aan die waarin die ambtenaren verdachte trachtten te geleiden;|parketnummer 16/224563-19:|hij op of omstreeks 10 april 2019 te Almere  een snorfiets, in elk geval enig snorfiets ( [kenteken 8] ), dat geheel of ten dele aan een ander toebehoorde, te weten aan [slachtoffer 11] , heeft weggenomen met het oogmerk om het zich wederrechtelijk toe te eigenen, terwijl verdachte zich de toegang tot de plaats van het misdrijf heeft verschaft en/of dat weg te nemen goed onder zijn bereik heeft gebracht door middel van braak en/of verbrekingen en/of een valse sleutel, door een voorwerp in/naast het contactslot van voornoemde bromfiets te steken;|parketnummer 16/048641-20:|1:|hij op of omstreeks 20 februari 2020 te Amsterdam opzettelijk heeft verkocht en/of afgeleverd en/of verstrekt en/of vervoerd, in elk geval opzettelijk aanwezig heeft gehad, een hoeveelheid van 9 pillen MDMA, in elk geval een hoeveelheid van een materiaal bevattende MDMA, zijnde MDMA een middel als bedoeld in de bij de Opiumwet behorende lijst I, dan wel aangewezen krachtens het vijfde lid van artikel 3a van die wet;|2:|hij op of omstreeks 20 februari 2020 te Amsterdam opzettelijk een of meer ambtena(a)r(en),te weten [C] , [functie 1] van politie Eenheid Amsterdam en/of [D] , [functie 2] van politie Eenheid Amsterdam, gedurende of ter zake van de rechtmatige uitoefening van zijn/hun bediening, in zijn/hun tegenwoordigheid, mondeling heeft beledigd, door hem/hen de woorden toe te voegen: ""vieze kankerflikkers, jullie|zijn echt zwarte honden, kanker sukkel, je vieze kankermoeder, Wie denk je wel niet wie je bent vieze kankermongool"", althans woorden van gelijke beledigende aard en/of strekking;|3:|hij op of omstreeks 20 februari 2020 te Amsterdam, zich met geweld en/of bedreiging met geweld, heeft verzet tegen een of meer ambtena(a)r(en),te weten [C] , [functie 1] van politie Eenheid Amsterdam en/of [D] , [functie 2] van politie Eenheid Amsterdam, werkzaam in de rechtmatige uitoefening van zijn/hun bediening, te weten ter aanhouding van verdachte op heterdaad, door met zijn armen op en neer te bewegen en/of zich los te rukken en/of een bijtbeweging te maken in de richting van voornoemde|[D] ;|parketnummer 16/206946-19:|hij op of omstreeks 28 mei 2019 te Almere tezamen en in vereniging met een of meer anderen, althans alleen, een telefoon, in elk geval enig goed, dat geheel of ten dele aan een ander dan aan verdachte en/of zijn mededader(s) toebehoorde, te weten aan [slachtoffer 12] ,|heeft weggenomen met het oogmerk om het zich wederrechtelijk toe te eigenen, terwijl deze diefstal werd voorafgegaan, vergezeld en/of gevolgd van geweld en/of bedreiging met geweld tegen [slachtoffer 12] , gepleegd met het oogmerk om die diefstal voor te bereiden of gemakkelijk te maken, of om, bij betrapping op heterdaad, aan zichzelf of andere deelnemers|aan het misdrijf hetzij de vlucht mogelijk te maken, hetzij het bezit van het gestolene te verzekeren, door|- die [slachtoffer 12] , welke was gezeten op een fiets, te dwingen te stoppen met fietsen en/of|- door de capuchon van die [slachtoffer 12] over diens hoofd te trekken en/of|- door die [slachtoffer 12] één of meermalen in het gezicht en/of op/tegen het hoofd en/of de borst te stompen/slaan."
ECLI:NL:GHAMS:2016:3805,none,Uitspraak,23-001684-14,Strafrecht,Gerechtshof Amsterdam,2016-09-21 00:00:00,none,Hoger beroep,Amsterdam,none,Raad voor de Rechtspraak,2016-09-21 00:00:00,2016-09-22 10:02:53,"Zaak Altviool. Herstel vormverzuim door in hoger beroep alsnog in dossier voegen van processtukken. Dit betreft door politie als ‘restinformatie’ aangemerkte processen-verbaal en later in ander onderzoek opgemaakte processen-verbaal, die door hof relevant worden geacht. Bewezenverklaring plofkraak. Aantreffen deel buit in aan verdachte toe te schrijven tas in vluchtauto mede redengevend voor bewijs. Strafmaatoverweging: plofkraak ernstiger strafbaar feit dan ramkraak gelet op strafmaximum teweegbrengen ontploffing. Geen schending redelijke termijn mede gelet op duur gehele procedure. Vrijspraak heling vluchtauto. Geen feit van algemene bekendheid dat bij plofkraken gestolen auto’s worden gebruikt.","parketnummer: 23-001684-14|datum uitspraak: 21 september 2016|TEGENSPRAAK|Arrest van het gerechtshof Amsterdam gewezen op het hoger beroep, ingesteld tegen het vonnis van de rechtbank Amsterdam van 10 april 2014 in de gevoegde strafzaken onder de parketnummers|13-660930-12 [zaak A] en 13-674072-14 [zaak B] tegen|[verdachte]|,|geboren te [geboorteplaats] op [geboortedatum] ,|adres: [adres verdachte ] .|Onderzoek van de zaak|Dit arrest is gewezen naar aanleiding van het onderzoek ter terechtzitting in hoger beroep van 3 en 17 februari 2015, 27 en 28 oktober 2015, 18 november 2015, 22 april 2016 en 2, 6 en 7 september 2016 en, overeenkomstig het bepaalde bij artikel 422, tweede lid, van het Wetboek van Strafvordering, het onderzoek ter terechtzitting in eerste aanleg.|Het hof heeft kennisgenomen van de vordering van de advocaat-generaal en van hetgeen door de verdachte en de raadsman naar voren is gebracht.|Ontvankelijkheid van de verdachte in het hoger beroep|De verdachte is door rechtbank Amsterdam vrijgesproken van hetgeen aan hem in zaak A onder 3 en in zaak B onder 1 en 2 is ten laste gelegd. Het hoger beroep is door de verdachte onbeperkt ingesteld en is derhalve mede gericht tegen de in eerste aanleg gegeven beslissingen tot vrijspraak. Gelet op hetgeen is bepaald in artikel 404, vijfde lid, van het Wetboek van Strafvordering, staat voor de verdachte tegen deze beslissingen geen hoger beroep open. Het hof zal de verdachte mitsdien niet-ontvankelijk verklaren in het ingestelde hoger beroep, voor zover dat is gericht tegen de in het vonnis waarvan beroep gegeven vrijspraken.|Tenlastelegging|Aan de verdachte is ten laste gelegd dat:|Zaak A:|1:|hij op of omstreeks 06 november 2012 te Wezep, gemeente Oldebroek, tezamen en in vereniging met een ander of anderen, althans alleen, opzettelijk een ontploffing teweeg heeft gebracht, immers heeft/hebben verdachte en/of een of meer van zijn mededader(s) toen aldaar opzettelijk een hoeveelheid brandbaar gas in een geldautomaat van de ABN-Amro ( [adres filiaal 1] ) laten lopen en/of vervolgen dat gas met behulp van een ontstekingsmechanisme, althans met een vonk tot ontploffing gebracht, terwijl daarvan gemeen gevaar voor die geldautomaat en/of voor dat ABN Amro-filiaal en/of voor belendende percelen, in elk geval gemeen gevaar voor goederen, te duchten was;|2:|hij op of omstreeks 06 november 2012 te Wezep, gemeente Oldebroek, tezamen en in vereniging met een ander of anderen, althans alleen, met het oogmerk van wederrechtelijke toeëigening in / uit een filiaal van de ABN-Amrobank, [adres filiaal 1] , heeft weggenomen vijf geldcassettes, inhoudende een geldbedrag van 187.220 euro, in elk geval enig goed, geheel of ten dele toebehorende aan ABN Amro bank, in elk geval aan een ander of anderen dan aan verdachte en / of zijn mededader(s), waarbij verdachte en / of zijn mededader(s) zich de toegang tot de plaats des misdrijfs heeft / hebben verschaft en / of de / het weg te nemen goed(eren) onder zijn / hun bereik heeft / hebben gebracht door twee (toegangs)deuren van dat ABN Amro-filiaal te forceren en/of door een hoeveelheid brandbaar gas in de geldautomaat te laten lopen en/of (vervolgens) dit gas tot ontploffing te brengen en/of aldus de achterkant van die geldautomaat eruit te blazen, in elk geval door die geldautomaat te forceren;|3:|hij in of omstreeks de periode van 5 november 2012 tot en met 6 november 2012, althans in of omstreeks de maand oktober 2012 en/of november 2012, te Wezep, gemeente Oldebroek, tezamen en in vereniging met een ander of anderen, althans alleen, opzettelijk en wederrechtelijk een cilinderslot van een toegangsdeur en/of een bewakingscamera en/of (de bediening van) de noodverlichting van een loods gelegen aan de [adres loods] , in elk geval enig goed, geheel of ten dele toebehorende aan [naam] ., in elk geval aan een ander of anderen dan aan verdachte en/of zijn mededader(s), heeft vernield en/of beschadigd en/of onbruikbaar gemaakt door dat cilinderslot van die toegangsdeur uit te boren, althans te vervangen door een ander cilinderslot en/of door die bewakingscamera te vernielen en/of door de elektrische bediening van die noodverlichting onklaar te maken;|4:|hij in of omstreeks de periode van 11 januari 2012 tot en met 6 november 2012 te Amsterdam en/of te Haarlem, in elk geval in Nederland, tezamen en in vereniging met een ander of anderen, althans alleen, een personenauto (merk BMW, oorspronkelijk kenteken [kenteken 1] ) en/of een personenauto (merk Audi, oorspronkelijk kenteken [kenteken 2] ) heeft verworven, en/of voorhanden heeft gehad, terwijl hij ten tijde van de verwerving en/of het voorhanden krijgen wist dat het (een) door diefstal, in elk geval (een) door misdrijf verkregen goed(eren) betrof;|Zaak B:|1:|hij op of omstreeks 09 oktober 2012 te Halsteren, gemeente Bergen op Zoom, tezamen en in vereniging met een ander of anderen, althans alleen, opzettelijk een ontploffing teweeg heeft gebracht, immers heeft/hebben verdachte en/of een of meer van zijn mededader(s) toen aldaar opzettelijk een hoeveelheid brandbaar gas in een geldautomaat van de ABN-Amro ( [adres filiaal 2] ) laten lopen en/of vervolgens dat gas met behulp van een ontstekingsmechanisme, althans met een vonk tot ontploffing gebracht, terwijl daarvan gemeen gevaar voor die geldautomaat en/of voor dat ABN Amro-filiaal en/of voor belendende percelen, in elk geval gemeen gevaar voor goederen, te duchten was;|2:|hij op of omstreeks 09 oktober 2012 te Halsteren, gemeente Bergen op Zoom, tezamen en in vereniging met een ander of anderen, althans alleen, met het oogmerk van wederrechtelijke toeëigening in / uit een filiaal van de ABN-Amrobank, [adres filiaal 2] , heeft weggenomen vier geldcassettes, inhoudende een geldbedrag van 150.390 euro, in elk geval enig goed, geheel of ten dele toebehorende aan ABN Amro bank, in elk geval aan een ander of anderen dan aan verdachte en / of zijn mededader(s), waarbij verdachte en / of zijn mededader(s) zich de toegang tot de plaats des misdrijfs heeft / hebben verschaft en / of de / het weg te nemen goed(eren) onder zijn / hun bereik heeft / hebben gebracht door een (toegangs)deur van dat ABN Amro-filiaal te forceren en/of door een hoeveelheid brandbaar gas in de geldautomaat te laten lopen en/of (vervolgens) dit gas tot ontploffing te brengen en/of aldus de achterkant van die geldautomaat eruit te blazen, in elk geval door die geldautomaat te forceren, in elk geval door middel van braak en/of verbreking.|Voor zover in de tenlastelegging taal- en/of schrijffouten voorkomen, zal het hof deze verbeterd lezen. De verdachte wordt daardoor niet in de verdediging geschaad.|Vonnis waarvan beroep|Het vonnis waarvan beroep zal worden vernietigd, omdat het hof de verdachte, anders dan de rechtbank, behalve van het in zaak A onder 3 en in zaak B ten laste gelegde, eveneens van het in zaak A onder 4 ten laste gelegde zal vrijspreken. Het hof komt daardoor voorts tot een andere strafoplegging dan de rechtbank.|Ontvankelijkheid van het openbaar ministerie in de vervolging|Standpunt verdediging|De raadsman heeft het hof verzocht het openbaar ministerie niet-ontvankelijk te verklaren in de vervolging van de verdachte met betrekking tot de zaak Wezep, omdat nieuwe informatie in het onderzoek [naam onderzoek] , die was verkregen met gebruikmaking van onderzoeksresultaten uit het onderzoek Altviool, buiten het dossier is gehouden. Ook zijn processen-verbaal die waren opgemaakt in het onderzoek Altviool ten behoeve van de start van het onderzoek [naam onderzoek] nooit in het (rechtbank)dossier terechtgekomen. Daardoor is primair sprake van onherstelbare vormverzuimen in het voorbereidend onderzoek en subsidiair schending van de artikelen 30-34 van het Wetboek van Strafvordering (Sv) en de beginselen van een behoorlijke procesorde.|De raadsman heeft hiertoe het volgende aangevoerd.|Het verzuim is onherstelbaar, omdat de verdachte recht heeft op behandeling in twee instanties en dus op een volwaardige behandeling in eerste aanleg; de rechtbank beslissingen over de voorlopige hechtenis heeft genomen op basis van een incompleet dossier; een aantal getuigen nu pas naar voren komt als noodzakelijk, terwijl getuigen zo lang na dato minder of geen herinnering aan de gebeurtenissen hebben; voor verzoeken tot het horen van getuigen eerder het verdedigingsbelang als criterium zou zijn aangelegd, terwijl thans het noodzakelijkheidscriterium van toepassing is; door de vertraging ten gevolge van de late voeging van stukken thans sprake is van een onherstelbare overschrijding van de redelijke termijn.|De geschonden voorschriften – artikel 6, lid 3 sub b EVRM en de artikelen 30-34 Sv –  zijn van groot belang voor een eerlijk proces.|Het verzuim is voorts ernstig gelet op de inhoud van de onthouden stukken, aangezien de verdediging vanaf het begin heeft betoogd dat er onvoldoende bewijs was dat de verdachte als medepleger betrokken is geweest bij de plofkraak in Wezep. De onthouden stukken betreffen processen-verbaal van aanhoudingen van meerdere verdachten, van observatie, van bevindingen en uitkijken camerabeelden, van telecomonderzoek, van herkenning en NFI-rapportages over DNA op een jas aangetroffen in de BMW en op schoenen aangetroffen in de Audi. Al deze stukken waren uiterst relevant, omdat daaruit bleek van diverse andere verdachten. Ze waren derhalve ontlastend voor de verdachte. Deze stukken hadden nooit buiten het procesdossier gehouden mogen worden. De meeste ervan zijn opgemaakt, voordat de terechtzitting in eerste aanleg een aanvang had genomen, maar ook na de eerste pro formazitting zijn nog stukken uit het dossier gehouden. Daarbij blijkt in deze zaak van een schrijnend gebrek aan organisatie bij het openbaar ministerie. Ook om die reden zijn de verzuimen ernstig. De verdachte heeft hierdoor nadeel ondervonden, om redenen genoemd bij de onderbouwing van de niet-herstelbaarheid van de verzuimen. Niet alleen is verzuimd de stukken in het onderhavige dossier te voegen, maar bovendien zij deze bewust uit het zicht gehouden. Dat is een zeer ernstige schending van de beginselen van een behoorlijke procesorde.|Standpunt openbaar ministerie|De advocaat-generaal heeft zich op het standpunt gesteld dat het verweer moet worden verworpen. Hij heeft hiertoe aangevoerd dat van meet af aan duidelijk was dat sprake is geweest van meer dan twee daders en dat de verdediging te vergaande conclusies trekt uit de in hoger beroep bekend geworden stukken. Dat de betreffende stukken eerder niet aan het dossier zijn toegevoegd is geen vormverzuim en zeker geen ernstig verzuim.|Feitelijke vaststellingen|Ter terechtzitting in hoger beroep van 27 oktober 2015 bleek dat in de zaak Wezep, ten aanzien van andere verdachten, op 2 juli 2015 vonnis was gewezen door de rechtbank Midden Nederland en dat in dat vonnis melding werd gemaakt van processtukken die zich niet in het procesdossier Altviool bevonden. Het onderzoek in hoger beroep is hierop geschorst om een onderzoek te verrichten naar de aard en herkomst van die stukken. Dat heeft ertoe geleid dat nadien alsnog diverse processen-verbaal aan het procesdossier Altviool zijn toegevoegd.|Die processen-verbaal behelzen enerzijds informatie die door het opsporingsteam ‘Altviool’ is vergaard en geverbaliseerd en anderzijds informatie die later, in het kader van de onderzoeken [naam onderzoek] ’ en [naam onderzoek] ’ (politie Midden-Nederland) is verkregen. Vastgesteld kan worden dat processen-verbaal uit het onderzoek ‘Altviool’ als ‘restinformatie’ zijn overgedragen aan ‘ [naam onderzoek] ’. Dit is gebeurd in overleg met de zaaksofficier van justitie in de zaak Altviool. De processen-verbaal die later in ‘ [naam onderzoek] ’ en [naam onderzoek] ’ zijn opgemaakt zijn nimmer aan het team ‘Altviool’ ter beschikking gesteld.|Uit de beantwoording van schriftelijke vragen door de teamleider en twee coördinatoren van het onderzoeksteam Altviool enerzijds, en door de tactisch coördinator van het onderzoeksteam [naam onderzoek] anderzijds, is voorts het volgende gebleken. Het onderzoek [naam onderzoek] is gestart op 14 mei 2013. Het betrof een onderzoek naar onder meer de verdachten [verdachte 1] en [verdachte 2] naar aanleiding van verdenkingen ter zake van meerdere plofkraken. Het onderzoek [naam onderzoek] is pas gestart na afronding van het onderzoek [naam onderzoek] . Tussen de onderzoeksteams ‘Altviool’ en ‘ [naam onderzoek] ’ heeft overleg plaatsgevonden tussen ongeveer mei 2013 en oktober 2013. Het team Altviool was toen in de afrondende fase van het onderzoek en zou geen nader onderzoek doen naar [verdachte 1] en [verdachte 2] . Besloten werd daarom dat de (eventuele) rol van [verdachte 1] en [verdachte 2] in de zaak Wezep door het team [naam onderzoek] (nader) zou worden onderzocht. De door het team Altviool overgedragen informatie werd op dat moment niet relevant geacht voor het onderzoek tegen de verdachte en zijn medeverdachten in de onderhavige zaak Wezep (Altviool). Van enige terugkoppeling van de door het onderzoeksteam [naam onderzoek] vergaarde nadere informatie aan het onderzoeksteam en/of zaaksofficier Altviool is geen sprake geweest.|De informatie die thans aan het dossier is toegevoegd bevat onder meer de processen-verbaal die de raadsman in zijn pleidooi heeft genoemd.|Oordeel van het hof|Het hof is met de raadsman van oordeel dat de aan het dossier toegevoegde processen-verbaal, in het bijzonder die welke hij in zijn pleidooi heeft benoemd, redelijkerwijs van belang konden zijn voor de door de rechter te nemen beslissingen. Gelet op het bepaalde in de artikelen 30 Sv en 149a Sv betekent dit dat die processen-verbaal, voor zover opgemaakt in het kader van het opsporingsonderzoek Altviool tegen de verdachte, in het procesdossier hadden moeten worden gevoegd voorafgaand aan de aanvang van het onderzoek ter terechtzitting in eerste aanleg. Dat dit achterwege is gebleven betekent dat sprake is van schending van deze bepalingen en derhalve van een vormverzuim in het vooronderzoek. Daarop ziet artikel 359a Sv. Het hof overweegt voorts dat dit verzuim heeft doorgewerkt in de fase van de berechting eerste aanleg. Nu geen bepaling in het Wetboek van Strafvordering op een dergelijk verzuim na aanvang van de behandeling ter terechtzitting ziet, dient het hof te beoordelen of hierdoor de beginselen van een behoorlijke procesorde zijn geschonden, zoals de raadsman heeft gesteld.|Bij de beoordeling van de vraag  of sprake is van schending van artikel 359a Sv door het niet voegen van relevante stukken in het dossier tijdens het vooronderzoek en/of van schending van de beginselen van een behoorlijke procesorde door het niet voegen van processtukken ten tijde van het onderzoek ter terechtzitting in eerste aanleg neemt het hof in aanmerking dat het verzuim is hersteld, doordat deze stukken in hoger beroep alsnog aan het procesdossier zijn toegevoegd. Van een onherstelbaar verzuim als bedoeld in artikel 359a Sv is derhalve geen sprake. Het hof is van oordeel dat dit herstel ook betekenis heeft voor het niet (alsnog) voegen van deze (proces)stukken in eerste aanleg, in die zin dat door het alsnog voegen van de processtukken in hoger beroep evenmin sprake is van een schending van de beginselen van een behoorlijke procesorde. De stelling van de raadsman dat dit verzuim onherstelbaar is, omdat van een eerlijk proces in eerste aanleg door het ontbreken van deze stukken geen sprake kon zijn, vindt geen steun in het recht. Voor de beoordeling van de vraag of sprake is geweest van een eerlijk proces, dient dat proces immers in zijn geheel te worden bezien. Een van de functies van het hoger beroep is het herstel van (vorm)fouten die in eerste aanleg zijn begaan. Het hof heeft de ontbrekende stukken thans in zijn beoordeling kunnen betrekken en het verzuim dat in eerste aanleg een rol speelde aldus hersteld. Hetgeen de raadsman hieromtrent overigens heeft gesteld doet daaraan niet af.|Het hof overweegt voorts nog dat niet is gebleken dat het openbaar ministerie dan wel het onderzoeksteam Altviool de intentie heeft gehad de verdediging door het niet voegen van stukken te benadelen, dan wel de belangen van de verdediging te veronachtzamen. Uit voornoemde antwoorden van de desbetreffende functionarissen op vragen van de verdediging blijkt veeleer dat sprake is geweest van een onjuiste inschatting van het belang van de in hoger beroep alsnog gevoegde stukken. Het hof gaat ervan uit dat genoemde functionarissen zich onvoldoende hebben gerealiseerd dat ook opsporingsresultaten ten aanzien van medeverdachten voor de procespartijen in de zaak Altviool relevant waren.|De advocaat-generaal heeft zich overigens, zodra hem van het bestaan van deze stukken was gebleken, ingespannen deze stukken alsnog aan de verdediging ter beschikking te stellen. Het hof is voorts van oordeel dat deze stukken ten aanzien van de verdachte niet ontlastend zijn gebleken, zoals hierna in de overwegingen ten aanzien van het bewijs in de zaak Wezep nog aan de orde zal komen.|Met betrekking tot de stukken die zijn opgemaakt in de zaken [naam onderzoek] en [naam onderzoek] overweegt het hof nog dat het wenselijk ware geweest dat deze stukken aan het onderzoeksteam Altviool ter beschikking zouden zijn gesteld, maar dat, gelet op het voorgaande, evenmin sprake is van een schending van de beginselen van een behoorlijke procesorde, doordat deze stukken eerst in hoger beroep in het procesdossier zijn gevoegd.|Het hof verwerpt het verweer.|Verzoek tot terugwijzing naar de rechtbank|De raadsman heeft verzocht de zaak terug te wijzen naar de rechtbank. Hij heeft daarbij gewezen op het feit dat een dergelijke terugwijzing weliswaar in strijd zou zijn met het bepaalde in artikel 423 Sv en met de vaste jurisprudentie van de Hoge Raad, aangezien de rechtbank, hoewel niet in volle omvang, op de hoofdzaak heeft beslist, maar heeft betoogd dat het verzoek desalniettemin zou moeten worden toegewezen om reden dat alleen daarmee recht gedaan wordt aan een eerlijk proces.|Het hof wijst dit verzoek af gelet op hetgeen is bepaald in artikel 423 Sv en de vaste jurisprudentie van de Hoge Raad. Afwijzing van het verzoek tot terugwijzing leidt, nu de behandeling in hoger beroep mede dient ter herstel van vormverzuimen en gebreken gemaakt bij het onderzoek ter terechtzitting in de eerste aanleg en mede gelet op hetgeen hiervoor is overwogen omtrent vormverzuimen in het kader van het beroep op artikel 359a Sv, niet tot schending van het recht op een eerlijk proces zoals bedoeld in artikel 6 EVRM.|Vrijspraken|Vernieling Wezep|(zaak A feit 3)|Met de advocaat-generaal en de verdediging – evenals de rechtbank – is het hof van oordeel dat de verdachte van het in zaak A onder 3 ten laste gelegde dient te worden vrijgesproken.|Heling BMW en Audi|(zaak A feit 4)|Audi|Aan de verdachte is ten laste gelegd dat hij in de periode van 11 januari 2012 tot en met 6 november 2012 zich schuldig zou hebben gemaakt aan de heling van een Audi met het oorspronkelijk kenteken [kenteken 2] . Uit de bewijsmiddelen kan worden opgemaakt dat de verdachte in de nacht van 5 op 6 november 2012 als passagier is meegereden in de desbetreffende Audi, die toen voorzien was van het valse kenteken [kenteken 3] . Deze Audi, die op 6 november 2012 in beslag genomen is, vertoonde geen sporen van braak of andere onregelmatigheden die bij de gebruiker tot de conclusie konden leiden dat sprake was van een gestolen auto. Hoewel aannemelijk is dat de verdachte op de hoogte geweest moet zijn van het feit dat de Audi waarin hij als bijrijder zat van diefstal afkomstig was, kan dit niet worden afgeleid uit de bewijsmiddelen. Het enkele feit dat de Audi voorzien was van een vals kenteken is daartoe onvoldoende, nu niet kan worden vastgesteld dat de verdachte daarvan wetenschap – voorwaardelijk opzet daaronder mede begrepen – had. Het hof zal de verdachte dan ook vrijspreken van de onder feit 4 (zaak A) ten laste gelegde heling van de Audi.|BMW|Aan de verdachte is ten laste gelegd dat hij in de periode van 11 januari 2012 tot en met 6 november 2012 zich schuldig zou hebben gemaakt aan de heling van een BMW met het oorspronkelijk kenteken [kenteken 1] .|De verdachte is samen met zijn medeverdachte in de nacht van 5 op 6 november 2012 aangehouden terwijl hij als passagier in de in de tenlastelegging bedoelde BMW zat.|De BMW, die op 6 november 2012 in beslag genomen is, vertoonde geen sporen van braak of andere onregelmatigheden die bij de inzittenden tot de conclusie konden leiden dat sprake was van een gestolen auto. Anders dan de rechtbank is het hof van oordeel dat niet kan worden gezegd dat het een feit van algemene bekendheid is dat bij een plofkraak vaak gestolen auto’s worden gebruikt. Als feit van algemene bekendheid hebben immers slechts te gelden gegevens die ieder van de rechtstreeks bij het geding betrokkenen geacht moet worden te kennen of die hij zonder noemenswaardige moeite uit algemeen toegankelijke bronnen kan achterhalen. Een zodanig gegeven is het gebruik van gestolen auto’s bij plofkraken niet.|Hoewel aannemelijk is dat de verdachte op de hoogte geweest moet zijn van het feit dat de BMW waarin hij als bijrijder zat van diefstal afkomstig was, kan dit niet worden afgeleid uit de bewijsmiddelen. Het enkele feit dat de BMW voorzien was van een vals kenteken is daartoe onvoldoende, nu niet kan worden vastgesteld dat de verdachte dit heeft gezien of heeft moeten zien, dan wel anderszins heeft begrepen of moeten begrijpen. Het hof zal de verdachte dan ook vrijspreken van dit feit.|Halsteren|(zaak B feiten 1 en 2)|Standpunt openbaar ministerie|De advocaat-generaal heeft zich op het standpunt gesteld dat de verdachte in eerste aanleg ten onrechte is vrijgesproken van de onder zaak B als feiten 1 en 2 ten laste gelegde zaak Halsteren en heeft gevorderd dat hij daarvoor alsnog wordt veroordeeld.|De advocaat-generaal heeft hiertoe het volgende naar voren gebracht.|Ook in deze zaak is de stormram, die op 7 september 2012 bij een inkijkoperatie in de loods in Assendelft is gezien en die op 15 oktober 2012 te Almelo in een Audi is aangetroffen, een belangrijk bewijsmiddel, aangezien een stuk van deze stormram is aangetroffen na de plofkraak in Halsteren (op 9 oktober 2012). Behalve [medeverdachte 1] komen geen anderen in aanmerking om die stormram naar Halsteren te hebben gebracht en daar te hebben gebruikt dan [medeverdachte 2] , [medeverdachte 3] , [verdachte] en [medeverdachte 4] . Uit het gezamenlijke vertrek uit Lijnden, de terugkeer van [medeverdachte 2] en [medeverdachte 3] de volgende ochtend in Lijnden, het telefoongesprek hierover van [medeverdachte 3] die dag, dat erover ging dat ze iets ‘hadden gemaakt’ en dat hij geld ‘in grote brieven’ wilde wisselen, terwijl die nacht de telefoons van de verdachten langere tijd uit hebben gestaan, volgt dat het niet anders kan dan dat zij met z’n vieren die plofkraak in Halsteren hebben gepleegd.|Standpunt verdediging|De raadsman heeft bepleit dat de verdachte van de met betrekking tot de zaak Halsteren ten laste gelegde feiten wordt vrijgesproken bij gebreke van wettig en overtuigend bewijs.|De feiten|Het hof stelt met betrekking tot de feiten het volgende vast.|In de nacht van 9 oktober 2012, rond 3.30 uur, heeft een plofkraak plaatsgevonden bij de ABN-AMRO bank te Halsteren. Daarbij werd een Audi waargenomen en in ieder geval vier daders. Vlakbij de leeggeroofde geldautomaat werd een stukje hout aangetroffen, dat bij nader onderzoek bleek te passen op de houten constructie (het hof begrijpt: ‘de stormram’) die op 15 oktober 2012 in Almelo werd aangetroffen in een Audi. [medeverdachte 2] en [medeverdachte 4] werden die nacht aangehouden in Almelo. Eerder op 7 september 2012 was deze houten constructie bij een inkijkoperatie in de loods in Assendelft gezien. Vastgesteld is voorts dat [medeverdachte 2] , [medeverdachte 3] , [verdachte] en [medeverdachte 4] op 8 oktober 2012 om 23.56 uur vanuit Lijnden met twee auto’s zijn vertrokken en dat om 10.16 uur in de ochtend van 9 oktober 2012 [medeverdachte 2] en [medeverdachte 3] te Lijnden in een Citroën aan kwamen rijden. De telefoons van alle eerdergenoemden stonden die nacht uit. Op 9 oktober 2012 voerde [medeverdachte 3] om 19.13 uur een telefoongesprek met een onbekend gebleven derde, waarin hij onder meer zei dat hij de dag ervoor op reis was gegaan en zijn telefoon had thuisgelaten en dat ze ‘wat gemaakt hadden dit keer’.|Oordeel hof|Het hof is van oordeel dat, nu niet is vast te stellen dat [medeverdachte 2] , [medeverdachte 3] , [verdachte] en [medeverdachte 4] in de nacht van 8 oktober 2012 op 9 oktober 2012 in Halsteren zijn geweest, niet bewezen kan worden geacht dat de verdachte het tenlastegelegde heeft begaan. Dat een stukje van de ‘stormram’, die te Almelo in een Audi  inbeslaggenomen is – waarbij [medeverdachte 2] en [medeverdachte 4] in Almelo in de nabijheid waren – en die eerder in Assendelft in de loods was gezien, in Halsteren is gevonden, maakt dat niet anders.|Anders dan de advocaat-generaal is het hof van oordeel dat uit het feit dat die stormram zich op|7 september 2012 in die loods te Assendelft bevond, die loods werd gehuurd door [medeverdachte 1] en de verdachten (al dan niet nadien) ook toegang tot deze loods hadden, geen conclusies kunnen worden getrokken met betrekking tot de vraag, wie die stormram op 9 oktober 2012 in Halsteren hebben gebruikt.|Het telefoongesprek dat [medeverdachte 3] voerde, acht het hof daartoe al evenmin voldoende. Weliswaar geeft het gesprek te denken, maar hieruit kan niet zonder meer worden afgeleid dat [medeverdachte 3] doelde op de plofkraak in Halsteren. Ook wanneer het gesprek wordt bezien in samenhang met de overige feiten en omstandigheden, zoals hiervoor weergegeven, kan die conclusie niet worden getrokken. Het hof tekent daarbij aan dat, als het gesprek van 9 oktober 2012 daadwerkelijk over plofkraken ging, daaruit en uit een gesprek dat [medeverdachte 3] voerde op 5 oktober 2012, zou moeten worden afgeleid dat op 5 oktober 2012 andere plofkrakers de verdachte en zijn companen voor waren geweest (“ze hebben genomen, ze hebben het leeggemaakt en zij lieten daar geen cent achter”), terwijl het dossier daarvoor geen enkele onderbouwing biedt. Zo beschouwd biedt het gesprek een contra-indicatie voor de uitleg die de advocaat-generaal daaraan toedicht.|Het hof zal de verdachte dan ook vrijspreken van deze feiten.|Bewijsoverweging|Wezep|(zaak A feiten 1 en 2)|Standpunt verdediging|De raadsman heeft bepleit dat de verdachte dient te worden vrijgesproken van de hem onder zaak A ten laste gelegde feiten 1 en 2 in de zaak Wezep. De raadsman heeft hiertoe het volgende naar voren gebracht.|De enkele aanwezigheid van de verdachte op de heenweg naar, en de terugweg van de plofkraak in Wezep kan niet de conclusie rechtvaardigen dat hij nauw en bewust heeft samengewerkt met anderen tot het plegen van deze plofkraak. Duidelijk was al dat er vier plegers op de plaats delict zijn geweest. De buit lijkt verdeeld te zijn in vier gelijke delen en een vijfde kleiner deel. Inmiddels is uit de in hoger beroep aan het dossier toegevoegde stukken gebleken dat een onbekend gebleven aantal personen hand- en spandiensten hebben verricht. Gelet op het telecomonderzoek is aannemelijk dat er zeven betrokkenen zijn, die gebruik maakten van zes telefoons en drie auto’s. Niet is vast te stellen dat de verdachte een van de medeplegers is. Daarbij komt dat de schoenen in de Tod’s tas niet aan de verdachte zijn toe te schrijven. Zijn DNA is niet op die schoenen gevonden en de maat van die schoenen (maat 39) is niet de zijne (maat 41).|Standpunt openbaar ministerie|De advocaat-generaal heeft gevorderd dat het hof de feiten 1 en 2 onder zaak A bewezen zal verklaren, met dien verstande dat vrijspraak dient te volgen van het onderdeel ‘gemeen gevaar voor belendende percelen’.|Oordeel hof|Het hof is van oordeel dat uit de bewijsmiddelen kan worden afgeleid dat de verdachte de onder zaak A ten laste gelegde feiten 1 en 2 heeft medegepleegd. Kort gezegd kan daaruit worden afgeleid dat de verdachte zich enkele uren voor de plofkraak tegelijkertijd met anderen naar Wezep heeft begeven, waarbij hij (mee)reed in de Audi, waarin later materiaal is aangetroffen dat bij de plofkraak is gebruikt en dat hij enkele uren na de plofkraak weer tegelijkertijd met anderen vanuit Wezep is vertrokken. In de BMW, waarin de verdachte en de medeverdachte [medeverdachte 2] werden aangehouden, werd in een tas (Tod’s) waarin ook de schoenen zaten die de verdachte bij zijn vertrek naar Wezep droeg en welke tas het hof om die reden aan de verdachte toeschrijft, € 43.190,- aangetroffen, zijnde bijna een kwart van het bij de plofkraak bemachtigde geldbedrag. Uit het feit dat de verdachte dit geld zo kort na de plofkraak voorhanden had, volgt naar het oordeel van het hof, bezien in samenhang met de overige bewijsmiddelen, dat de verdachte een van de daders is geweest, die op de plaats van het delict zijn gezien. Genoemde daders hebben gezamenlijk de uitvoeringshandelingen gepleegd. Het hof acht daarom tevens bewezen dat de verdachte de ten laste gelegde feiten in vereniging met deze andere daders heeft gepleegd.|Het hof deelt niet de opvatting van de raadsman dat uit de telecomgegevens moet worden afgeleid dat er zeven personen betrokken waren bij deze plofkraak. Uit het enkele feit dat een belcirkel tussen 6 telefoons bestond kan niet worden afgeleid hoeveel personen op strafbare wijze bij de onderhavige plofkraak betrokken waren.|Het hof wijst er ten slotte nog op de verdachte geen verklaring heeft afgelegd die een ander licht werpt op de door het hof redengevend geachte feiten en omstandigheden. Dit geldt in het bijzonder voor het uitblijven van een verklaring voor het voorhanden hebben van bijna een kwart van de buit in een aan hem toe te schrijven tas.|Met de advocaat-generaal en de verdediging acht het hof – evenals de rechtbank – het onder feit 1 ten laste gelegde onderdeel ‘met gemeen gevaar voor belendende percelen’ niet bewezen, zodat het hof de verdachte daarvan zal vrijspreken.|Bewezenverklaring|Het hof acht wettig en overtuigend bewezen dat de verdachte het in zaak A onder 1 en 2 ten laste gelegde heeft begaan, met dien verstande dat:|1:|hij op 6 november 2012 te Wezep, gemeente Oldebroek, tezamen en in vereniging met anderen, opzettelijk een ontploffing teweeg heeft gebracht, immers hebben verdachte en zijn mededaders toen aldaar opzettelijk een hoeveelheid brandbaar gas in een geldautomaat van de ABN-Amro ( [filiaal] ) laten lopen en vervolgens dat gas tot ontploffing gebracht, terwijl daarvan gemeen gevaar voor die geldautomaat en voor dat ABN Amro-filiaal te duchten was;|2:|hij op of omstreeks 6 november 2012 te Wezep, gemeente Oldebroek, tezamen en in vereniging met anderen, met het oogmerk van wederrechtelijke toe-eigening uit een filiaal van de ABN-Amrobank, gelegen aan de [filiaal] heeft weggenomen vijf geldcassettes, inhoudende een geldbedrag van 187.220 euro, toebehorende aan ABN Amro bank, waarbij verdachte en zijn mededaders zich de toegang tot de plaats des misdrijfs hebben verschaft en de weg te nemen goederen onder hun bereik hebben gebracht door twee (toegangs)deuren van dat ABN Amro-filiaal te forceren en door een hoeveelheid brandbaar gas in de geldautomaat te laten lopen en vervolgens dit gas tot ontploffing te brengen en aldus de achterkant van die geldautomaat eruit te blazen.|Hetgeen meer of anders is ten laste gelegd, is niet bewezen. De verdachte moet hiervan worden vrijgesproken.|Het hof grondt zijn overtuiging dat de verdachte het bewezen verklaarde heeft begaan op de feiten en omstandigheden die in de bewijsmiddelen zijn vervat, zoals deze zijn opgenomen in de bijlage. De bijlage maakt deel uit van dit arrest.|Strafbaarheid van het bewezen verklaarde|Er is geen omstandigheid aannemelijk geworden die de strafbaarheid van het bewezen verklaarde uitsluit, zodat dit strafbaar is.|Het in zaak A (parketnummer 13-660930-12) onder 1 bewezen verklaarde levert op:|medeplegen van opzettelijk een ontploffing teweegbrengen, terwijl daarvan gemeen gevaar voor goederen te duchten is.|Het in de zaak A (parketnummer 13-660930-12) onder 2 bewezen verklaarde levert op:|diefstal door twee of meer verenigde personen, waarbij de schuldige zich de toegang tot de plaats van het misdrijf heeft verschaft door middel van braak en het weg te nemen goed onder zijn bereik heeft gebracht door middel van verbreking.|Strafbaarheid van de verdachte|Er is geen omstandigheid aannemelijk geworden die de strafbaarheid van de verdachte ten aanzien van het bewezen verklaarde uitsluit, zodat de verdachte strafbaar is.|Oplegging van straf|De rechtbank Amsterdam heeft de verdachte voor het in eerste aanleg in zaak A onder 1, 2 en 4 bewezen verklaarde veroordeeld tot een gevangenisstraf voor de duur van 18 maanden, met aftrek van de periode die de verdachte in voorarrest heeft doorgebracht.|Tegen voormeld vonnis is door de verdachte en het openbaar ministerie hoger beroep ingesteld.|De advocaat-generaal heeft gevorderd dat de verdachte voor het in zaak A onder 1, 2 en 4 en in zaak B ten laste gelegde zal worden veroordeeld tot een gevangenisstraf voor de duur van 4 jaren, met aftrek van de periode die de verdachte in voorarrest heeft doorgebracht,|Het hof heeft in hoger beroep de op te leggen straf bepaald op grond van de ernst van de feiten en de omstandigheden waaronder deze zijn begaan en gelet op de persoon van de verdachte.|Het hof heeft daarbij in het bijzonder het volgende in beschouwing genomen.|De verdachte heeft zich samen met zijn mededaders schuldig gemaakt aan een ram/plofkraak bij een vestiging van de ABN-AMRO bank te Wezep. Hierbij is grof geweld gebruikt teneinde zich toegang te verschaffen tot het bankgebouw en het in de pinautomaat aanwezige geld. Met behulp van een personenauto en een zogenoemde stormram zijn de toegangsdeuren van de vestiging geforceerd. Vervolgens is met behulp van brandbaar gas een ontploffing teweeg gebracht in de in het gebouw aanwezige geldautomaat. Daarna hebben de verdachte en zijn mededaders de in die geldautomaat aanwezige geldcassettes met daarin een geldbedrag van in totaal ruim € 187.000,- weggenomen.|Slechts de helft van dit geld is teruggevonden.|De verdachte en zijn mededaders hebben door hun handelen aanzienlijke materiële en financiële schade veroorzaakt voor de ABN-AMRO bank. Zij hebben door hun handelen een ravage veroorzaakt en zich daarbij niet bekommerd om de gevolgen daarvan voor de directe omgeving. Voorts zorgt dergelijk handelen voor gevoelens van onrust en onveiligheid bij de direct betrokkenen en buurtbewoners en in de samenleving in het algemeen. De verdachte en zijn mededaders hebben zich uitsluitend laten leiden door hun financiële gewin en hebben zich op geen enkele wijze bekommerd om de uitwerking van hun handelen op (de belangen en gemoedstoestand van) derden.|Het hof acht de bewezenverklaarde feiten zeer ernstig en bovendien gevaarlijk en rekent de verdachte een en ander zwaar aan. Het hof is van oordeel dat een plofkraak in beginsel zwaarder dient te worden bestraft dan een ramkraak, nu het teweegbrengen van een ontploffing waardoor gemeen gevaar voor goederen te duchten is, wordt bedreigd met een maximum gevangenisstraf van 12 jaar. Een dergelijk feit wordt derhalve door de wetgever als een aanmerkelijk ernstiger strafbaar feit beschouwd dan een diefstal met braak of verbreking in een bankgebouw, waarop maximaal 6 jaar gevangenisstraf is gesteld. Daarbij komt dat het gebruik maken van speciaal geprepareerde gas- en zuurstofflessen, een ‘stormram’ en een zeer snelle gestolen auto als een Audi RS en een BMW bij een dergelijk feit, blijk geeft van een zekere mate van professionaliteit bij de planning en uitvoering van dat feit, hetgeen het hof een strafverzwarende omstandigheid acht.|Blijkens een de verdachte betreffend uittreksel uit de Justitiële Documentatie van 22 augustus 2016 is hij eerder onherroepelijk veroordeeld.|Het hof acht, alles afwegende, een gevangenisstraf van na te melden duur passend en geboden.|Hoewel de behandeling van de onderhavige strafzaak in hoger beroep ongeveer tweeënhalf jaar heeft geduurd, is het hof, anders dan de advocaat-generaal en de verdediging, van oordeel dat de redelijke termijn als bedoeld in artikel 6, eerste lid, van het Europees Verdrag tot bescherming van de rechten van de mens en de fundamentele vrijheden niet is geschonden. De redelijke termijn is aangevangen op de dag dat de verdachte in verzekering is gesteld, te weten op 6 november 2012. Het arrest in hoger beroep is gewezen op 21 september 2016. De procedure heeft in haar geheel beschouwd derhalve in totaal korter dan vier jaren geduurd. Daarnaast wijst het hof erop dat de onderhavige strafzaak deel uitmaakt van een ‘megazaak’ (Altviool) waarin sprake is van meerdere verdachten en meerdere zaaksdossiers. De vertraging in hoger beroep is opgetreden doordat eerst in een laat stadium bleek dat sprake was van relevante stukken in een ander opsporingsonderzoek, waardoor de zaak complexer was dan zich tot dan toe liet aanzien. Het openbaar ministerie heeft zich vervolgens ingespannen de relevante stukken met spoed aan de verdediging en het hof ter beschikking te stellen, waarna de daaruit voortvloeiende verzoeken van de verdediging door het hof voortvarend zijn behandeld. Dat het openbaar ministerie eerder van het bestaan van deze stukken op de hoogte had kunnen zijn, brengt niet met zich mee dat door voornoemde vertraging sprake is van een schending van het recht van de verdachte op behandeling van zijn zaak binnen een redelijke termijn.|Toepasselijke wettelijke voorschriften|De op te leggen straf is gegrond op de artikelen 47, 57, 63, 157 en 311 van het Wetboek van Strafrecht.|Deze wettelijke voorschriften worden toegepast zoals geldend ten tijde van het bewezen verklaarde.|BESLISSING|Het hof:|Verklaart de verdachte niet-ontvankelijk in het ingestelde hoger beroep ten aanzien van het in de zaak met parketnummer 13-660930-12 onder 3 en het in de zaak met parketnummer 13-674072-14 onder 1 en 2 ten laste gelegde.|Vernietigt het vonnis waarvan beroep en doet opnieuw recht:|Verklaart niet bewezen dat de verdachte het in de zaak met parketnummer 13-660930-12 onder 3 en 4 en in de zaak met parketnummer 13-674072-14 onder 1 en 2 ten laste gelegde heeft begaan en spreekt de verdachte daarvan vrij.|Verklaart zoals hiervoor overwogen bewezen dat de verdachte het in de zaak met parketnummer 13-660930-12 onder 1 en 2 ten laste gelegde heeft begaan.|Verklaart niet bewezen hetgeen de verdachte meer of anders is ten laste gelegd dan hierboven is bewezen verklaard en spreekt de verdachte daarvan vrij.|Verklaart het in de zaak met parketnummer 13-660930-12 onder 1 en 2 bewezen verklaarde strafbaar, kwalificeert dit als hiervoor vermeld en verklaart de verdachte strafbaar.|Veroordeelt de verdachte tot een|gevangenisstraf|voor de duur van|18 (achttien) maanden|.|Beveelt dat de tijd die door de verdachte vóór de tenuitvoerlegging van deze uitspraak in enige in artikel 27, eerste lid, of artikel 27a van het Wetboek van Strafrecht bedoelde vorm van voorarrest is doorgebracht, bij de uitvoering van de opgelegde gevangenisstraf in mindering zal worden gebracht, voor zover die tijd niet reeds op een andere straf in mindering is gebracht.|Dit arrest is gewezen door de meervoudige strafkamer van het gerechtshof Amsterdam, waarin zitting hadden mr. M.J.A. Plaisier, mr. H.S.G. Verhoeff en mr. A.E.M. Röttgering, in tegenwoordigheid van|mr. N. van Dijk, griffier, en is uitgesproken op de openbare terechtzitting van dit gerechtshof van|21 september 2016."
ECLI:NL:RVS:2016:437,none,Uitspraak,201505323/1/V3,Bestuursrecht; Vreemdelingenrecht,Raad van State,2016-02-11 00:00:00,"Eerste aanleg: ECLI:NL:RBLIM:2015:4857, (Gedeeltelijke) vernietiging en zelf afgedaan",Hoger beroep,'s-Gravenhage,none,Raad voor de Rechtspraak,2016-02-17 00:00:00,2016-02-25 16:10:19,"Bij onderscheiden besluiten van 14 december 2012 heeft de staatssecretaris, voor zover thans van belang, aanvragen van de vreemdelingen om hun een verblijfsvergunning asiel voor bepaalde tijd te verlenen afgewezen. Deze besluiten zijn aangehecht.","201505323/1/V3.|Datum uitspraak: 11 februari 2016|AFDELING|BESTUURSRECHTSPRAAK|Uitspraak met toepassing van artikel 8:54, eerste lid, van de Algemene wet bestuursrecht (hierna: de Awb) op het hoger beroep van:|de staatssecretaris van Veiligheid en Justitie,|appellant,|tegen de uitspraak van de rechtbank Den Haag, zittingsplaats Roermond, van 9 juni 2015 in zaken nrs. 12/39229 en 12/39230 in het geding tussen:|[vreemdeling 1] en [vreemdeling 2], mede voor hun minderjarig kind (hierna tezamen: de vreemdelingen),|en|de staatssecretaris.|Procesverloop|Bij onderscheiden besluiten van 14 december 2012 heeft de staatssecretaris, voor zover thans van belang, aanvragen van de vreemdelingen om hun een verblijfsvergunning asiel voor bepaalde tijd te verlenen afgewezen. Deze besluiten zijn aangehecht.|Bij uitspraak van 9 juni 2015 heeft de rechtbank de daartegen door de vreemdelingen ingestelde beroepen gegrond verklaard, die besluiten vernietigd en bepaald dat de staatssecretaris nieuwe besluiten op de aanvragen neemt met inachtneming van hetgeen in de uitspraak is overwogen. Deze uitspraak is aangehecht.|Tegen deze uitspraak heeft de staatssecretaris hoger beroep ingesteld. Het hogerberoepschrift is aangehecht.|De vreemdelingen, vertegenwoordigd door mr. U. Koopmans, advocaat te Haarlem, hebben een verweerschrift ingediend.|Desgevraagd heeft de minister van Buitenlandse Zaken de aan het individueel ambtsbericht van 24 april 2012 met kenmerk DCM/AT-U111220.0126 ten grondslag liggende stukken overgelegd en daarover krachtens artikel 8:29, eerste lid, van de Awb medegedeeld dat wegens gewichtige redenen slechts de Afdeling van bepaalde gedeelten ervan zal mogen kennisnemen. De Afdeling heeft in een andere samenstelling beslist dat gewichtige redenen deze beperking van de kennisneming rechtvaardigen. De vreemdelingen en de staatssecretaris hebben toestemming als bedoeld in het vijfde lid van deze bepaling verleend om mede op basis van deze stukken uitspraak te doen.|Vervolgens is het onderzoek gesloten.|Overwegingen|1. Op dit geding is de Vreemdelingenwet 2000 van toepassing zoals deze luidde tot 20 juli 2015.|2. In hoger beroep is het volgende onbestreden. Vreemdeling 2 heeft een van vreemdeling 1 afhankelijk asielrelaas. Van het asielrelaas van vreemdeling 1 (hierna: het asielrelaas) dient een positieve overtuigingskracht uit te gaan.|De staatssecretaris heeft het asielrelaas en de daaraan ontleende vrees ongeloofwaardig geacht aangezien uit het individueel ambtsbericht van 24 april 2012 (hierna: het eerste individueel ambtsbericht) volgt dat vreemdeling 1 onjuiste informatie heeft verstrekt op essentiële punten. Uit het eerste individueel ambtsbericht blijkt dat de vreemdelingen niet bekend zijn op het opgegeven adres in Jerevan, aldus de staatssecretaris. Voorts heeft de staatssecretaris zich op het standpunt gesteld dat, nu uit het eerste individueel ambtsbericht blijkt dat vreemdeling 1 zelf ontslag heeft genomen bij het [bedrijf] omdat hij - anders dan hij heeft betoogd - naar het buitenland wilde, het bedrijf ervan op de hoogte is dat hij in Nederland verblijft en er sprake was van een goede verstandhouding met zijn chef, de verklaringen van vreemdeling 1 over de gestelde problemen met het bedrijf en de daaraan ontleende vrees ongeloofwaardig zijn.|Naar aanleiding van de in beroep door de vreemdelingen ingebrachte stukken heeft de staatssecretaris de minister van Buitenlandse Zaken (hierna: de minister) verzocht nader onderzoek te verrichten. De minister heeft in het individueel ambtsbericht van 24 juli 2014 (hierna: het tweede individueel ambtsbericht) de eerste conclusie herzien, in die zin dat de vraag of de vreemdelingen bekend zijn op het opgegeven adres in Jerevan niet eenduidig kan worden beantwoord. Ter zitting bij de rechtbank heeft de staatssecretaris medegedeeld dat hij niet langer ongeloofwaardig acht dat de vreemdelingen woonachtig zijn geweest op het opgegeven adres in Jerevan.|3. Zoals de Afdeling eerder heeft overwogen (uitspraak van 12 oktober 2001 in zaak nr. 200103977/1) is een ambtsbericht van de minister van Buitenlandse Zaken over de situatie in een land een deskundigenadvies aan de staatssecretaris voor de uitoefening van diens bevoegdheden. Indien het op onpartijdige, objectieve en inzichtelijke wijze informatie verschaft, voor zover verantwoord onder aanduiding van de bronnen waaraan deze informatie is ontleend, mag de staatssecretaris bij de besluitvorming van de juistheid van die informatie uitgaan, tenzij concrete aanknopingspunten bestaan voor twijfel aan die juistheid. Over individuele ambtsberichten heeft de Afdeling eerder overwogen (uitspraak van 16 januari 2004 in zaak nr. 200305368/1) dat, indien een individueel ambtsbericht het asielrelaas waarop het ziet, op essentiële punten weerspreekt, het aan de desbetreffende vreemdeling is om het ambtsbericht te weerleggen.|4. De rechtbank heeft overwogen dat er sprake is van concrete twijfel aan de juistheid of volledigheid van het eerste individueel ambtsbericht. De omstandigheid dat de minister in het tweede individueel ambtsbericht aanleiding heeft gezien het eerste individueel ambtsbericht op een essentieel punt te herzien acht de rechtbank daarvoor redengevend. Daarnaast is de rechtbank bij kennisname van de onderliggende stukken van het eerste individueel ambtsbericht gebleken dat deze onvoldoende objectieve aanknopingspunten bieden om de betrouwbaarheid van de geraadpleegde bron vast te stellen. De staatssecretaris heeft het asielrelaas in redelijkheid niet ongeloofwaardig kunnen achten met een beroep op het eerste individueel ambtsbericht, aldus de rechtbank.|De staatssecretaris betoogt, voor zover thans van belang, dat de rechtbank, door aldus te overwegen, heeft miskend dat de enkele omstandigheid dat de minister aanleiding heeft gezien het eerste individueel ambtsbericht op een essentieel punt te herzien, niet maakt dat de inhoud van dat gehele individueel ambtsbericht twijfelachtig is. De rechtbank heeft volgens de staatssecretaris voorts niet onderkend dat de vreemdelingen geen concrete aanknopingspunten hebben aangevoerd met betrekking tot de betrouwbaarheid van de door de vertrouwenspersoon geraadpleegde bron. De staatssecretaris merkt in dit verband op dat de minister een door hem bij het opstellen van een individueel ambtsbericht ingeschakelde vertrouwenspersoon zorgvuldig heeft geselecteerd en deze niet uitdrukkelijk hoeft te verklaren dat hij voor de betrouwbaarheid van de informatie afkomstig van derden instaat.|4.1. De omstandigheid dat de minister in het tweede individueel ambtsbericht aanleiding heeft gezien zijn conclusie over de vraag of de vreemdelingen bekend zijn op het opgegeven adres in Jerevan te herzien, geeft, naar de staatssecretaris terecht betoogt, op zichzelf geen grond voor het oordeel dat de staatssecretaris aan de andere conclusie in het eerste individueel ambtsbericht, te weten dat vreemdeling 1 zelf ontslag heeft genomen bij het [bedrijf] omdat hij naar het buitenland wilde, geen betekenis heeft mogen hechten (vergelijk de uitspraak van de Afdeling van 7 september 2009 in zaak nr. 200903146/1/V2).|De staatssecretaris betoogt voorts terecht dat de minister een door hem bij het opstellen van een individueel ambtsbericht ingeschakelde vertrouwenspersoon zorgvuldig heeft geselecteerd en deze niet uitdrukkelijk hoeft te verklaren dat hij voor de betrouwbaarheid van de informatie afkomstig van derden instaat (vergelijk de uitspraak van de Afdeling van 23 juni 2014 in zaak nr. 201300768/1/V1). De vreemdelingen hebben in de gronden van beroep noch ter zitting bij de rechtbank concrete aanknopingspunten aangevoerd voor twijfel aan de betrouwbaarheid van de door de vertrouwenspersoon geraadpleegde bron. De vreemdelingen hebben weliswaar in hun gronden van beroep hun zienswijze op de voornemens ingelast, maar op die zienswijze heeft de staatssecretaris in de besluiten gereageerd. De vreemdelingen hebben in hun gronden van beroep niet aangevoerd dat en waarom de reactie van de staatssecretaris op hun betoog over de betrouwbaarheid van de bron die over het ontslag bij het [bedrijf] heeft verklaard, tekortschiet. Voorts is in beroep de vaststelling door de staatssecretaris dat vreemdeling 1 in de zienswijze geen verklaring heeft gegeven voor het uit het eerste individueel ambtsbericht gebleken feit dat bij het [bedrijf] bekend is dat hij in Nederland verblijft, niet bestreden. Ook overigens hebben de vreemdelingen met betrekking tot het ontslag van vreemdeling 1 in beroep geen concrete aanknopingspunten aangevoerd voor twijfel aan de juistheid of volledigheid van het eerste individueel ambtsbericht.|De rechtbank heeft aldus ten onrechte niet onderkend dat de staatssecretaris het asielrelaas met een beroep op het eerste individueel ambtsbericht in redelijkheid ongeloofwaardig heeft kunnen achten, nu daaruit blijkt dat vreemdeling 1 op een essentieel punt onjuiste informatie heeft verstrekt.|De grief slaagt reeds hierom.|5. Het hoger beroep is kennelijk gegrond. De aangevallen uitspraak moet worden vernietigd. Hetgeen de staatssecretaris daartegen voor het overige heeft aangevoerd, behoeft geen bespreking. Over de beroepen van de vreemdelingen tegen de besluiten van 14 december 2012 overweegt de Afdeling dat, voor zover met het vorenoverwogene niet op de bij de rechtbank voorgedragen beroepsgronden is beslist, aan deze gronden niet wordt toegekomen. Over die gronden is door de rechtbank uitdrukkelijk en zonder voorbehoud een oordeel gegeven, waartegen in hoger beroep niet is opgekomen. Evenmin is sprake van een nauwe verwevenheid tussen het oordeel over die gronden, dan wel onderdelen van het bij de rechtbank bestreden besluit waarop ze betrekking hebben, en hetgeen in hoger beroep aan de orde is gesteld. Deze beroepsgronden vallen thans dientengevolge buiten het geding.|6. De beroepen zijn ongegrond.|7. Voor een proceskostenveroordeling bestaat geen aanleiding.|Beslissing|De Afdeling bestuursrechtspraak van de Raad van State:|I. verklaart het hoger beroep gegrond;|II. vernietigt de uitspraak van de rechtbank Den Haag, zittingsplaats Roermond, van 9 juni 2015 in zaken nrs. 12/39229 en 12/39230;|III. verklaart de door de vreemdelingen bij de rechtbank in die zaak ingestelde beroepen ongegrond.|Aldus vastgesteld door mr. H.G. Lubberdink, voorzitter, en mr. H. Troostwijk en mr. N. Verheij, leden, in tegenwoordigheid van mr. H. Vonk, griffier.|w.g. Lubberdink w.g. Vonk|voorzitter griffier|Uitgesproken in het openbaar op 11 februari 2016|345-775."
ECLI:NL:HR:2011:BR7011,none,Uitspraak,09/04985,Bestuursrecht; Belastingrecht,Hoge Raad,2011-09-09 00:00:00,Conclusie: ECLI:NL:PHR:2011:BR7011,Cassatie,none,none,Raad voor de Rechtspraak,2013-04-05 00:00:00,2014-07-16 01:27:29,"De Hoge Raad verklaart het beroep in cassatie ongegrond, zie 09/04984.","Nr. 09/04985|9 september 2011|Arrest|gewezen op het beroep in cassatie van X te Z (hierna: belanghebbende) tegen de uitspraak van het Gerechtshof te 's-Hertogenbosch van 12 maart 2010, nr. 08/00446, betreffende een beschikking als bedoeld in artikel 3.151, lid 1, van de Wet inkomstenbelasting 2001.|1. Het geding in feitelijke instanties|De Inspecteur heeft, gelijktijdig met het vaststellen van de aanslag in de inkomstenbelasting/ premie volksverzekeringen van belanghebbende voor het jaar 2004, het bedrag van het verlies uit werk en woning van dat jaar bij beschikking vastgesteld. De beschikking is, na daartegen gemaakt bezwaar, bij uitspraak van de Inspecteur gehandhaafd.|De Rechtbank te Breda (nr. AWB 07/2843) heeft het tegen die uitspraak ingestelde beroep ongegrond verklaard.|Belanghebbende heeft tegen de uitspraak van de Rechtbank hoger beroep ingesteld bij het Hof.|Het Hof heeft de uitspraak van de Rechtbank bevestigd. De uitspraak van het Hof is aan dit arrest gehecht.|2. Geding in cassatie|Belanghebbende heeft tegen 's Hofs uitspraak beroep in cassatie ingesteld. Het beroepschrift in cassatie is aan dit arrest gehecht en maakt daarvan deel uit.|De Minister van Financiën heeft een verweerschrift ingediend.|De Advocaat-Generaal R.E.C.M. Niessen heeft op 29 maart 2011 geconcludeerd tot ongegrondverklaring van het beroep in cassatie.|Belanghebbende heeft schriftelijk op de conclusie gereageerd.|3. Beoordeling van de middelen|De middelen falen op de gronden die zijn vermeld in het heden in de zaak met nummer 09/04984 tussen dezelfde partijen uitgesproken arrest van de Hoge Raad.|4. Proceskosten|De Hoge Raad acht geen termen aanwezig voor een veroordeling in de proceskosten.|5. Beslissing|De Hoge Raad verklaart het beroep in cassatie ongegrond.|Dit arrest is gewezen door de vice-president D.G. van Vliet als voorzitter, en de raadsheren J.A.C.A. Overgaauw en P.M.F. van Loon, in tegenwoordigheid van de waarnemend griffier E. Cichowski, en in het openbaar uitgesproken op 9 september 2011."
ECLI:NL:RBMNE:2016:3897,none,Uitspraak,16/994028-13 (P),Strafrecht; Materieel strafrecht,Rechtbank Midden-Nederland,2016-05-20 00:00:00,"Hoger beroep: ECLI:NL:GHARL:2018:5177, (Gedeeltelijke) vernietiging en zelf afgedaan",Eerste aanleg - meervoudig,Utrecht,none,Raad voor de Rechtspraak,2016-07-13 00:00:00,2018-06-07 14:00:21,"Mega-onderzoek Mount Nepal. Verdachten waren medewerkers van SNSPF en hebben onderling betalingsafspraken gemaakt, waarbij een deel van de uurvergoeding van SNSPF werd doorbetaald aan andere SNSPF-medewerkers. Daarbij werden valse facturen opgemaakt.|Vrijspraak oplichting en actieve niet-ambtelijke omkoping. Verdachte wordt veroordeeld voor passieve niet-ambtelijke omkoping, valsheid in geschrift, witwassen en deelneming aan een criminele organisatie. Taakstraf van 160 uur.","RECHTBANK MIDDEN-NEDERLAND|Afdeling Strafrecht|Zittingslocatie Utrecht|Parketnummer: 16/994028-13 (P)|Vonnis van de meervoudige strafkamer van 20 mei 2016|in de strafzaak tegen|[verdachte]|,|geboren te [geboorteplaats] op [1975] ,|ingeschreven in de Basisregistratie personen op het adres|[adres] , [postcode] te [woonplaats] .|1|Het onderzoek ter terechtzitting|Dit vonnis is op tegenspraak gewezen naar aanleiding van het onderzoek op de terechtzittingen van 30 november 2015 (regie), 22, 24 (inhoudelijke behandeling) en 29 maart 2016 (requisitoir), 5 april 2016 (pleidooi, repliek, dupliek en laatste woord verdachte) en 9 mei 2016 (sluiting onderzoek).|De rechtbank heeft kennisgenomen van de vordering van de officieren van justitie en van wat verdachte (hierna ook te noemen: [verdachte] ) en de raadslieden, mr. M.G. Pekkeriet en mr. A. Foppen, naar voren hebben gebracht. Omdat mr. Pekkeriet hoofdzakelijk het woord heeft gevoerd, zal in het vonnis worden gesproken over “de raadsvrouw”, waarmee mr. Pekkeriet wordt bedoeld.|2|Tenlastelegging|De tenlastelegging is op de zitting van 22 maart 2016 gewijzigd.|De tenlastelegging zoals gewijzigd is aan dit vonnis gehecht (Bijlage I).|De verdenking komt er, kort en feitelijk weergegeven, op neer dat verdachte -al dan niet samen met anderen- SNS Property Finance BV / SNS Reaal NV heeft opgelicht (feit 1), zich -terwijl hij werkzaam was bij SNS- meermalen heeft laten omkopen (feit 4) en een ander werkzaam zijnde bij SNS heeft omgekocht (feit 2), valse facturen heeft opgemaakt (feit 5) en valse facturen voorhanden heeft gehad (feit 3), zich schuldig heeft gemaakt aan gewoontewitwassen (feit 6) en heeft deelgenomen aan een criminele organisatie (feit 7).|3|Voorvragen|De dagvaarding is geldig, deze rechtbank is bevoegd tot kennisneming van de ten laste gelegde feiten en het Openbaar Ministerie is ontvankelijk. Er zijn geen redenen voor schorsing van de vervolging.|4|Waardering van het bewijs|4.1|Het standpunt van het Openbaar Ministerie|De officieren van justitie hebben gevorderd alle ten laste gelegde feiten wettig en overtuigend bewezen te verklaren.|De officieren van justitie hebben een aantal uitdrukkelijk onderbouwde standpunten naar voren gebracht, die zullen worden besproken bij de bewijsoverwegingen.|4.2|Het standpunt van de verdediging|De raadsvrouw heeft integrale vrijspraak bepleit.|De raadsvrouw heeft een aantal verweren gevoerd, die zullen worden besproken bij de bewijsoverwegingen.|4.3|Het oordeel van de rechtbank|4.3.1|Bewijsmiddelen|Niet-ambtelijke omkoping, valsheid in geschrift, witwassen en criminele organisatie|[medeverdachte 1]|is sinds 2005 enig aandeelhouder|en bestuurder|van [bedrijf 1] BV, welke vennootschap enig aandeelhoudster en bestuurster is van [bedrijf 2] BV|, beiden gevestigd te [vestigingsplaats] (hierna respectievelijk: [bedrijf 1] en [bedrijf 2] ).|[bedrijf 3] NV (hierna: [bedrijf 3] ) is op verzoek van [medeverdachte 1] opgericht eind 2010/begin 2011. [bedrijf 3] is gevestigd te [vestigingsplaats]|en [medeverdachte 1] is gemachtigd tot de bankrekeningen van [bedrijf 3] .|[medeverdachte 1] is vanaf maart 2010 werkzaam geweest bij SNSPF en op interim basis belast met het aansturen van nationale en internationale equity participaties van SNSPF alsmede het behandelen van andere door de directie van SNSPF te bepalen dossiers, hetgeen met zich mee kan brengen dat (tijdelijk) een functie als bestuurder of commissaris dient te worden vervuld.|[medeverdachte 1] noemt zichzelf interim-manager.|Introductie en betalingen externen|Nadat hij [medeverdachte 1] had aangenomen is [medeverdachte 2] aangenomen bij SNS via [medeverdachte 1] , aldus [medeverdachte 3] .|Vervolgens zijn toen nog een aantal mensen aangebracht waaronder [verdachte] , [medeverdachte 4] , [A] , [B] en [medeverdachte 5] . [medeverdachte 1] heeft met deze mensen gesprekken gevoerd.|[medeverdachte 2] werd als eerste, medio 2010, aangenomen.|[medeverdachte 7] heeft verklaard dat een aantal van deze mensen via hem bij SNSPF is gaan werken.|In het bij [medeverdachte 1] aangetroffen excelbestand genaamd “detachering”|zijn werkbladen opgenomen met de namen: [voornaam] , [voornaam] , [voornaam] , [voornaam] , [voornaam] , [voornaam] en [voornaam] . Dit zijn voornamen van medewerkers van SNSPF (de rechtbank begrijpt respectievelijk: [medeverdachte 2] , [verdachte] , [medeverdachte 4] , [B] , [A] , [medeverdachte 5] en [medeverdachte 6] ). Over de periode augustus 2010 tot en met december 2012 is per persoon vermeld:|- hoeveel uur de medewerker bij SNSPF heeft gewerkt;|- hoeveel vergoeding deze medewerker bij SNSPF heeft gedeclareerd;|- hoeveel [medeverdachte 1] bij deze medewerker declareerde en|- hoe deze declaratie verdeeld werd tussen: [medeverdachte 1] , [medeverdachte 3] , [medeverdachte 7] , [medeverdachte 2] , [verdachte] en [medeverdachte 4] .|Volgens [medeverdachte 1] betreft dit zijn administratie van deze groep; hij hield dit overzicht maandelijks bij.|De bedragen die op dit spreadsheet staan, komen overeen met de afspraken die hij met de betreffende mensen heeft gemaakt.|Als mensen anderen aanbrachten kregen zij een deel van die fee.|[medeverdachte 1] heeft verklaard dat hij het zich niet kan voorstellen dat de mensen van deze groep -zoals genoemd op het overzicht- niet wisten dat de fee werd verdeeld over meerdere personen.|Hij heeft [medeverdachte 3] verteld over deze afspraken en het betalen van de bemiddelingsfees. [medeverdachte 3] wist dat een gedeelte van hun uurtarief naar [medeverdachte 1] ging.|[medeverdachte 1] heeft [medeverdachte 3] hierover ingelicht enkele maanden nadat de eerste van die groep, [medeverdachte 2] , was aangenomen.|[medeverdachte 2] en [medeverdachte 4] maakten gebruik van de vennootschappen [bedrijf 4] BV|respectievelijk [bedrijf 5] BV|. [medeverdachte 7] maakte gebruik van het bedrijf [bedrijf 6]|[medeverdachte 3] is sinds de oprichting in 2006 enig aandeelhouder van [bedrijf 7] BV welke vennootschap enig aandeelhoudster is van [bedrijf 8] BV.|[verdachte]|verklaart dat hij enig aandeelhouder en enig bestuurder is van de vennootschap [bedrijf 9] BV (hierna: [bedrijf 9] ).|[bedrijf 9] is gevestigd in [vestigingsplaats] .|De werkzaamheden van [verdachte] voor SNSPF vloeien voort uit een overeenkomst van opdracht die door SNSPF met de vennootschap van [verdachte] ,|in het contract aangeduid als [bedrijf 9] i.o., is gesloten op 11 september 2010. Op 16 oktober 2011 is een aanvullende overeenkomst gesloten tussen SNSPF en [bedrijf 9] voor de duur van 16 maanden, ingaande op 1 september 2011. De werkzaamheden bestaan volgens de overeenkomst uit het management van de nationale en internationale equity posities van SNSPF en alle daaruit voortvloeiende werkzaamheden.|Beide overeenkomsten zijn medeondertekend door [medeverdachte 3] .|[verdachte] verklaart dat hij in augustus 2010 via [medeverdachte 7] in contact kwam met [medeverdachte 1] .|[medeverdachte 7] vroeg hem of hij wilde werken voor een financiële instelling. [verdachte] heeft daarop zijn cv naar [medeverdachte 1] gestuurd.|Vervolgens heeft [medeverdachte 7] meer dan een goed woordje voor [verdachte] gedaan bij [medeverdachte 1] .|Daarna heeft een gesprek plaatsgevonden met [medeverdachte 3] . Met [medeverdachte 3] heeft [verdachte] ook onderhandeld over de arbeidsvoorwaarden. Het uurtarief werd € 225,-.|In een gesprek met [medeverdachte 7] zijn [verdachte] en [medeverdachte 4] een fee overeengekomen van € 75,- per gewerkt uur. Op verzoek van [medeverdachte 7] is de betaling van de fee door een aan [medeverdachte 1] gelieerde vennootschap gefactureerd en is aan die vennootschap ook betaald. Dit was een expliciet verzoek van [medeverdachte 7] . [verdachte] stuurde elke maand zijn factuur op aan SNSPF. Vervolgens kreeg hij dan een factuur van [medeverdachte 1] , met daarop de omschrijving “declaratie betreffende adviesdiensten t.b.v. [bedrijf 9] BV” voor de betreffende maand. Het bedrag op de factuur kon [verdachte] herleiden tot de afspraak die met [medeverdachte 7] was gemaakt over de betaling van een fee. [verdachte] heeft deze facturen in zijn administratie bewaard.|Door [bedrijf 1] en [bedrijf 2] is in de periode van 25 oktober 2010 tot en met 17 januari 2013 voor een bedrag van in totaal € 276.787,50 (exclusief btw) gefactureerd aan [bedrijf 9] . Deze facturen zijn in de periode van 11 november 2010 tot en met 26 januari 2013 door [bedrijf 9] voldaan.|Uit het excelbestand dat bij [medeverdachte 1] is aangetroffen, blijkt dat de € 75,- die door [verdachte] aan de vennootschappen van [medeverdachte 1] werd betaald, als volgt werd verdeeld:|- [medeverdachte 1] : € 25,-;|- [medeverdachte 3] : € 25,-;|- [medeverdachte 7] : € 25,-.|[medeverdachte 1] verklaart dat hij binnen SNSPF, behalve aan [medeverdachte 3] , niemand iets heeft verteld over de betalingen die [verdachte] aan hem deed.|Verder verklaart [medeverdachte 1] dat hij binnen het project Hamburg de functioneel leidinggevende was van [verdachte] . De omschrijving op de facturen, die aan [verdachte] gericht waren, had volgens [medeverdachte 1] anders moeten heten, namelijk bemiddelingsfee.|[verdachte] verklaart dat via hem [A] en [B] zijn komen werken bij SNSPF. In een gesprek met [medeverdachte 7] -waar ook [medeverdachte 4] bij aanwezig was- heeft [verdachte] aangegeven dat hij het wel redelijk zou vinden dat zij voor het aanbrengen van deze medewerkers een correctie op hun te betalen fee zouden ontvangen. Ongeveer een week erna kwam [medeverdachte 7] hierop terug en stelde voor dat zij € 7,50 per persoon per medewerker zouden krijgen. [verdachte] heeft hiervoor correctiefacturen gestuurd aan [medeverdachte 1] met daarop dezelfde omschrijving als de facturen die hij van [medeverdachte 1] ontving: adviesdiensten. [verdachte] verklaart dat de omschrijving op de factuur niet correct was, maar dat hij bewust aansluiting heeft gezocht bij de facturen die door [medeverdachte 1] aan hem werden gestuurd. [verdachte] betaalde steeds het netto verschuldigde bedrag aan de vennootschap van [medeverdachte 1] .|Facturen voor [bedrijf 9] werden door [verdachte] opgemaakt.|De facturen die door [bedrijf 9] werden verzonden aan [bedrijf 1] en [bedrijf 2] zijn door [verdachte] verwerkt in de boekhouding van [bedrijf 9] .|Er is door [verdachte] geen melding gedaan bij zijn opdrachtgever SNS van het feit dat hij deze beloning ontving.|Door [bedrijf 9] is in de periode van 20 november 2010 tot en met 31 december 2012 een bedrag van in totaal € 45.900,16 (exclusief btw) gefactureerd aan [bedrijf 1] en [bedrijf 2] .|Daarvan is alleen de eerste factuur van € 798,75 (exclusief btw) door [bedrijf 1] op 29 november 2010 betaald.|De overige factuurbedragen zijn in de periode van 30 december 2010 tot en met 26 januari 2013|verrekend met de bedragen die [medeverdachte 1] aan [verdachte] in rekening bracht.|Van de betalingen op 1 november 2011 (over september 2011), 17 maart 2012 (over februari 2012) en 17 oktober 2012 (over september 2012) zijn geen onderliggende facturen aangetroffen. De factuurbedragen betroffen (kennelijk) respectievelijk € 1.983,87, € 1.586,25 en € 1.335,00 (alle exclusief btw).|[medeverdachte 7]|[bedrijf 6] (hierna: [bedrijf 6] ) is het bedrijf van de dochter van [medeverdachte 7] , waarvan hij feitelijk leidinggevende en algemeen tekenbevoegd is.|[bedrijf 6] is gevestigd te [vestigingsplaats] , Tsjechië.|[medeverdachte 7] heeft verklaard dat een aantal mensen via hem bij SNSPF is gaan werken.|Toen [medeverdachte 1] hem vroeg of hij nog mensen kende, heeft [medeverdachte 7] [verdachte] en [medeverdachte 4] aanbevolen. [medeverdachte 1] zei dat hij bij de inbreng van deze mensen wilde verdienen en zei dat [medeverdachte 7] er ook aan kon verdienen. Via [verdachte] heeft [medeverdachte 7] cv’s doorgestuurd van [A] en [B] . Ook [medeverdachte 6] heeft hij aanbevolen. [medeverdachte 7] stuurde de cv’s door naar [medeverdachte 1] voor een introductie bij SNSPF.|[medeverdachte 7] kreeg een vergoeding voor het aanbrengen van deze externen, een bedrag per door de jongens gewerkt uur. Bij [medeverdachte 4] en [verdachte] was dat € 25,- per uur, bij [A] en [B] was dat bedrag wat lager.|De betalingen liepen via [medeverdachte 1] .|De verdeling van de betaling van [A] en [B] met [verdachte] heeft hij besproken met [medeverdachte 1] . [medeverdachte 7] heeft niet met [medeverdachte 1] besproken of SNS van de afspraken wist.|[medeverdachte 1] heeft verklaard dat er personen door bemiddeling van [medeverdachte 7] bij SNSPF zijn gekomen. Met deze personen is door [medeverdachte 7] een bemiddelingsfee afgesproken, die verdeeld werd onder hem, [medeverdachte 1] en [medeverdachte 3] .|[medeverdachte 1] heeft met [medeverdachte 7] afspraken gemaakt over het aanbrengen van mensen. [medeverdachte 7] zou een deel van het tarief krijgen dat de aangenomen mensen zouden betalen.|[medeverdachte 1] gaf aan [medeverdachte 7] door wat gefactureerd kon worden. [medeverdachte 7] stuurde dan een factuur vanuit [bedrijf 6] in Tsjechië naar [bedrijf 2] of [bedrijf 1] .|[medeverdachte 7] kreeg een deel van de bemiddelingsfee van [verdachte] , [medeverdachte 4] , [A] , [B] , en [medeverdachte 6] .|[medeverdachte 1] heeft hierover, buiten [medeverdachte 3] , niemand binnen SNSPF ingelicht.|Voor het ontvangen van de betalingen maakte [medeverdachte 7] maandelijks een factuur op op naam van [bedrijf 6] . [medeverdachte 1] gaf aan hem door hoeveel hij kon factureren. De factuur verzond [medeverdachte 7] naar [medeverdachte 1] . [medeverdachte 7] heeft alle facturen zelf opgemaakt vanuit huis (de rechtbank begrijpt: te [woonplaats] ). De omschrijving op de facturen heeft hij zelf bedacht. Fysiek heeft hij geen werkzaamheden verricht voor [bedijf 1/bedrijf 2] . Hij heeft het format van de facturen aangepast zodat deze opgenomen konden worden in de administratie van [bedrijf 6] .|De gefactureerde bedragen heeft hij ontvangen, deels op de rekening van [bedrijf 6] en deels op zijn eigen rekening.|In de periode van 3 december 2010 tot en met 9 februari 2013 is door [bedrijf 6] een totaalbedrag van € 324.927,15 (exclusief btw) gefactureerd aan [bedrijf 1] en [bedrijf 2] . Deze facturen zijn in de periode van 3 december 2010 tot en met 8 februari 2013 voldaan, te weten een bedrag van € 187.429,64 door [bedrijf 1] en een bedrag van € 137.497,51 door [bedrijf 2] .|De hiervoor weergegeven feiten en omstandigheden worden slechts gebezigd tot het bewijs van dat ten laste gelegde feit waarop deze blijkens de inhoud kennelijk betrekking hebben.|4.3.2|Korte samenvatting feiten en omstandigheden|Voor de leesbaarheid van dit vonnis volgt hier een korte samenvatting van de opgesomde bewijsmiddelen.|[verdachte] is door [medeverdachte 7] benaderd om werkzaamheden te gaan verrichten voor SNSPF. Nadat [verdachte] zijn cv had gestuurd aan [medeverdachte 1] en een sollicitatiegesprek had plaatsgevonden met [medeverdachte 3] is een overeenkomst van opdracht gesloten tussen de vennootschap van [verdachte] en SNSPF. Vervolgens is tussen [verdachte] en [medeverdachte 7] de afspraak gemaakt dat hij € 75,- per gewerkt uur bij SNSPF zou afdragen aan [medeverdachte 7] . Deze afdracht werd op verzoek van [medeverdachte 7] gefactureerd door [medeverdachte 1] . De omschrijving op de facturen betrof adviesdiensten. Op enig moment heeft [verdachte] [A] en [B] als nieuwe medewerkers bij SNSPF aangebracht. [verdachte] heeft met [medeverdachte 7] de afspraak gemaakt dat hij een deel van de afdracht van [A] en [B] zou ontvangen, namelijk € 15,- per door hen gewerkt uur. Deze vergoeding heeft [verdachte] met [medeverdachte 4] gedeeld. De omschrijving op de facturen die [verdachte] daarvoor stuurde, luidde: “Werkzaamheden inzake [bedrijf 10] ”. De hiervoor genoemde betalingsafspraken zijn niet gemeld aan SNSPF.|De rechtbank zal in de volgende paragrafen uitwerken of vorenstaande bewijsmiddelen tot bewezenverklaring van de ten laste gelegde strafbare feiten dienen te leiden.|4.3.3|Vrijspraak van oplichting en verduistering|Oplichting van SNS(PF)|Het Openbaar Ministerie heeft zich op het standpunt gesteld dat de verdachten tezamen en in vereniging SNSPF en/of SNS Reaal N.V. (hierna: SNS) hebben bewogen tot afgifte van (aanvullende) overeenkomsten van opdracht en geldbedragen, namelijk de daarin opgenomen te hoge uurtarieven, door middel van de in de tenlastelegging opgenomen oplichtingshandelingen. Een deel van de uurtarieven is vervolgens gebruikt voor de onderlinge betalingen, die voor SNS(PF) werden verzwegen. Indien de oplichtingsmiddelen niet tegenover SNS(PF) waren aangewend, was zij niet overgegaan tot afgifte van deze geldbedragen en/of het sluiten van deze overeenkomsten.|De rechtbank overweegt hierover als volgt.|Oplichting is het door het gebruikmaken van een (oplichtings-)middel een ander bewegen tot bepaalde gedragingen, waaronder de afgifte van een goed en het aangaan van een schuld. Degene die zich aan oplichting schuldig maakt, handelt met het oogmerk om zichzelf of een ander wederrechtelijk te bevoordelen en bedient zich daartoe ten minste van één van de oplichtingsmiddelen als genoemd in artikel 326, eerste lid, van het Wetboek van Strafrecht (hierna: Sr) dan wel een combinatie daarvan. Tussen het aanwenden van (één van) genoemde oplichtingsmiddelen en één van voormelde gedragingen waartoe de bedrogene wordt bewogen, dient een causaal verband te bestaan.|De gestelde oplichtingshandelingen zijn uitgewerkt in de tenlastelegging.|De rechtbank zal de dagvaarding partieel nietig verklaren ten aanzien van de eerste oplichtingshandeling, inhoudend dat verdachten aan SNS(PF) zouden hebben voorgehouden en/of in strijd met de werkelijkheid de indruk gewekt zouden hebben (enkel) de belangen van SNS(PF) te zullen behartigen, nu dit verwijt te algemeen en onbepaald is omschreven. Anders dan in de Icare-zaak (ECLI:NL:GHARL:2012:CA1943) is nagelaten nader te concretiseren ten aanzien van welke rechtshandeling(en) deze belangenbehartiging in de ten laste gelegde periode zou zijn voorgewend. Zonder die concretisering is het geformuleerde verwijt te ruim en te vaag. Deze oplichtingshandeling is dan ook onvoldoende feitelijk omschreven en de dagvaarding is op dit punt partieel nietig.|De tweede en derde oplichtingshandeling inhoudende -kort gezegd- enerzijds het verzwijgen van het feit dat betalingen zijn overeengekomen en anderzijds het verzwijgen van die betalingen zelf en de verrekening daarvan acht de rechtbank bewezen. Overwegingen hierover zijn hieronder nader uitgewerkt bij de bespreking van de niet-ambtelijke omkoping.|De overige drie ten laste gelegde oplichtingshandelingen acht de rechtbank niet wettig en overtuigend bewezen en zij overweegt daartoe als volgt.|Het verwijt met betrekking tot de benchmark houdt in dat deze ondeugdelijk was en dat deze is gebruikt voor het verkrijgen van (niet marktconforme, te hoge) tarieven. Allereerst kan aan de hand van het dossier niet worden vastgesteld dat de gehanteerde tarieven hoger waren dan marktconform. Daarbij is van belang dat verschillende andere medewerkers van SNSPF met een vergelijkbare functie, die niet als verdachten zijn aangemerkt, vergelijkbare uurtarieven hadden.|Bovendien kan op basis van het dossier niet worden vastgesteld op welk moment de directie van SNS(PF) bekend is geworden met het benchmarkonderzoek. In het najaar van 2010 heeft Group Audit een rapport uitgebracht waarin zij concludeert dat het benchmarkonderzoek zodanige gebreken vertoont dat het niet kan dienen als onderbouwing voor de gehanteerde tarieven. Nadat de directie van SNS(PF) met dit rapport bekend is geworden, zijn er echter geen maatregelen genomen om de tarieven naar beneden bij te stellen.|Daarnaast blijkt uit het dossier niet dat het benchmarkonderzoek is “overgelegd of ingebracht” ter “onderbouwing of rechtvaardiging” van de gehanteerde tarieven. Niet kan worden vastgesteld dat het benchmarkonderzoek vóór het onderzoek van Group Audit aan de directie van SNS(PF) is overgelegd ter onderbouwing van de nieuwe tarieven.|Met betrekking tot de oplichtingshandeling betreffende de detachering ziet de rechtbank niet in hoe in dit geval sprake kan zijn van detachering of enige vorm hiervan. De relatie tussen de verdachten kan niet worden geduid als “een vorm van detachering”. Geen sprake is van een driepartijen-overeenkomst tussen SNSPF, verdachte en (één van) de medeverdachten. Anders dan in een detacheringsverhouding verrichtten de verdachten zelfstandig werkzaamheden voor SNSPF.|Ook heeft de rechtbank niet kunnen constateren dat verdachte en/of de medeverdachten hebben voorgewend dat de overeengekomen uurtarieven noodzakelijk waren voor het werven/behouden van die betrokkenen (de laatste oplichtingshandeling). Daarbij komt dat [C] en [D] , toenmalige directieleden, verklaren dat destijds opdracht is gegeven tot het binden van externen. Een tariefsverhoging werd volgens hen begrijpelijk en kennelijk aanvaardbaar geacht. Dat de noodzaak hiervan voorgewend moest worden, kan dus niet worden vastgesteld.|Concluderend acht de rechtbank twee oplichtingshandelingen, te weten enerzijds het verzwijgen van het feit dat betalingen zijn overeengekomen en anderzijds het verzwijgen van die betalingen zelf en de verrekening daarvan, bewezen.|Voor een bewezenverklaring van oplichting zoals bedoeld in artikel 326 Sr dient een causaal verband te bestaan tussen de oplichtingshandelingen (indien aan te merken als een oplichtingsmiddel) en één van de gedragingen waartoe de opgelichte wordt bewogen. Deze moet door de inwerking van die handelingen gebracht worden tot hetgeen hij doet.|De rechtbank is van oordeel dat er -voor zover de bewezenverklaarde verzwijgingen al gekwalificeerd kunnen worden als een oplichtingsmiddel- onvoldoende bewijs is dat SNS(PF) hierdoor is bewogen tot het aangaan van de overeenkomsten van opdracht en de afgifte van de geldbedragen. Hierbij wordt ook in aanmerking genomen dat sprake is van een professionele organisatie, waarvan mag worden verwacht dat zij de nodige zorgvuldigheid betracht. De werkzaamheden van de verdachten werden positief beoordeeld en de uurtarieven werden breed gehanteerd. Niet is gebleken dat de gehanteerde uurtarieven niet marktconform waren en/of kunstmatig zijn verhoogd. SNS(PF) was kennelijk bereid deze tarieven te betalen. Zelfs nadat het rapport van Group Audit bekend is geworden heeft dit niet tot aanpassingen geleid.|De rechtbank acht dan ook niet wettig en overtuigend bewezen dat SNS(PF) deze tarieven heeft betaald en deze (aanvullende) overeenkomsten is aangegaan dóórdat betalingsafspraken en de voldoening hiervan zijn verzwegen en zal verdachte daarom vrijspreken van de ten laste gelegde oplichting.|Verduistering|Voor bewezenverklaring van verduistering is vereist dat bewezen kan worden dat verdachte (samen met de medeverdachten) zich de genoemde geldbedragen wederrechtelijk heeft toegeëigend. Gelet op het voorgaande is niet bewezen dat SNS(PF) door middel van oplichting is bewogen tot het betalen van (te hoge) tarieven en het aangaan van overeenkomsten van opdracht. De uitbetaling van uurtarieven is conform de onderliggende overeenkomsten van opdracht gebeurd. Er is dan ook geen sprake van wederrechtelijke toe-eigening van (een deel van) de overeengekomen vergoeding voor geleverde werkzaamheden nu niet kan worden bewezen dat betrokkenen hier geen recht op hadden.|De rechtbank zal verdachte dan ook vrijspreken van de ten laste gelegde verduistering.|Conclusie|Uit het vorenstaande volgt dat verdachte wordt vrijgesproken van het onder 1 (primair en subsidiair) ten laste gelegde.|Ook volgt uit het vorenstaande dat niet kan worden vastgesteld dat SNS(PF) door de ten laste gelegde handelingen en toedoen van verdachten direct financieel nadeel heeft geleden. Dat de bank wel is geschaad op het gebied van vertrouwen en integriteit en dat sprake is geweest van (een risico op) belangenverstrengeling wordt nader uitgewerkt onder 4.3.5.|4.3.4|Vrijspraak van actieve niet-ambtelijke omkoping|[verdachte] en [medeverdachte 4] hebben verklaard dat zij via [medeverdachte 7] in contact zijn gekomen met [medeverdachte 1] . Nadat zij hun cv aan [medeverdachte 1] hebben gestuurd, hebben zij een gesprek gehad met [medeverdachte 3] en zijn ze aangenomen bij SNSPF. Met [medeverdachte 7] is vervolgens de afspraak gemaakt dat zij hem een deel van hun uurtarief dat zij verdienden bij SNSPF zouden afdragen. Op uitdrukkelijk verzoek van [medeverdachte 7] zijn de factuurstromen en de betalingen van deze afdrachten via de vennootschappen van [medeverdachte 1] gelopen. [medeverdachte 7] gaf als reden daarvoor dat hij financiële problemen had met zijn eigen vennootschap. Op basis van het dossier kan niet worden vastgesteld dat [verdachte] en [medeverdachte 4] wisten dat [medeverdachte 1] hun betalingen verdeelde, zodat [medeverdachte 1] , [medeverdachte 7] en [medeverdachte 3] ieder een derde van de afdracht ontvingen. Ook bevat het dossier onvoldoende aanwijzingen dat [verdachte] en [medeverdachte 4] het voorwaardelijk opzet hadden dat een deel van de betaling bij [medeverdachte 1] zou blijven of zou worden doorgestort aan [medeverdachte 3] . Dat de betalingen via [medeverdachte 1] liepen -die ook de verdere introductie had verzorgd- is opvallend. Echter, gelet op het feit dat de betalingsafspraak met [medeverdachte 7] was gemaakt en dat er een niet onbegrijpelijke verklaring is gegeven voor de betaling via [medeverdachte 1] kan niet wettig en overtuigend worden bewezen dat [verdachte] en [medeverdachte 4] het (voorwaardelijk) opzet hadden op de omkoping van [medeverdachte 1] . De betalingen aan [medeverdachte 7] kunnen niet worden aangemerkt als omkoping, aangezien [medeverdachte 7] niet zelf als lasthebber kan worden aangemerkt.|Gelet op het voorgaande zal de rechtbank [verdachte] vrijspreken van het onder 2 ten laste gelegde.|4.3.5|Bewijsoverwegingen|Algemeen|Vervolging rechtspersonen en/of natuurlijke personen|De rechtbank overweegt dat de vervolging of het daderschap van een rechtspersoon de vervolging of het daderschap van natuurlijke personen niet uitsluit. Het staat het Openbaar Ministerie in beginsel vrij te beslissen of de rechtspersoon en/of de natuurlijke persoon op grond van het eigen daderschap wordt vervolgd (HR 21-10-1986, NJ 1987, 362 en ECLI:NL:PHR:2007:BA7261). De stelling dat het daderschap van een rechtspersoon daderschap van een natuurlijk persoon uitsluit, vindt in zijn algemeenheid geen steun in het recht.|Toerekening aan rechtspersonen|Daarnaast is voor de onderstaande overwegingen van belang dat een rechtspersoon (in de zin van artikel 51 Sr) kan worden aangemerkt als dader van een strafbaar feit indien de betreffende gedraging redelijkerwijs aan hem kan worden toegerekend. Een belangrijk oriëntatiepunt bij de toerekening is of de gedraging heeft plaatsgevonden dan wel is verricht in de sfeer van de rechtspersoon (ECLI:NL:HR:2003:AF7938).|Passieve niet-ambtelijke omkoping|Aan [verdachte] is ten laste gelegd dat hij zich door [medeverdachte 1] en [medeverdachte 7] niet-ambtelijk heeft laten omkopen met het geld dat [medeverdachte 1] van [A] en [B] ontving (feit 4).|Het eerste lid van artikel 328ter Sr luidde ten tijde van de ten laste gelegde periode als volgt:|“Hij die, anders dan als ambtenaar, werkzaam zijnde in dienstbetrekking of optredend als lasthebber, naar aanleiding van hetgeen hij in zijn betrekking of bij de uitvoering van zijn last heeft gedaan of nagelaten dan wel zal doen of nalaten, een gift, belofte of dienst aanneemt dan wel vraagt, en dit aannemen of vragen in strijd met de goede trouw verzwijgt tegenover zijn werkgever of lastgever, wordt gestraft met gevangenisstraf van ten hoogste twee jaren of geldboete van de vijfde categorie.”|De rechtbank zal hieronder de verschillende onderdelen van dit artikel beoordelen.|Lasthebber|De verdediging heeft betoogd dat [verdachte] niet in dienstbetrekking was bij SNSPF en ook niet als lasthebber kan worden aangemerkt. De overeenkomsten van opdracht die door [verdachte] met SNSPF zijn gesloten kunnen -civielrechtelijk- niet als overeenkomsten van lastgeving worden aangemerkt.|De rechtbank overweegt allereerst dat voor de interpretatie van begrippen in het Wetboek van Strafrecht niet altijd aansluiting hoeft te worden gezocht bij de definities uit het civiele recht. Aan begrippen die in het strafrecht voorkomen, dient juist zoveel mogelijk een autonome betekenis te worden gegeven welke tegemoet komt aan de strekking van het betreffende strafbare feit. Daarbij is van belang dat de wetgever het beschermd belang van deze bepaling niet uitsluitend heeft beperkt tot de relatie tussen werkgever en werknemer, maar ook oog had voor de publieke moraal en de openbare orde. Het vertrouwen dat in de werknemer of lasthebber wordt gesteld krijgt meer inhoud naarmate bevoegdheden worden gedelegeerd en de specialisatie binnen de onderneming voortschrijdt (|Kamerstukken II|1965/66, 8437, nr. 4, p. 7). De huidige Memorie van Toelichting van artikel 328ter Sr betrekt het te beschermen belang -zonder aanpassing van het begrip lasthebber- eveneens op de belangen van de consument, de economische sector en de samenleving als geheel (|Kamerstukken II 2012/13|, 33685, nr. 4, p. 14-15).|Gelet op de strekking van en de toelichting op deze strafbepaling is de rechtbank van oordeel dat [verdachte] (en zijn vennootschap) in zijn relatie met SNSPF als lasthebber te beschouwen is. Juist het grote vertrouwen dat in [verdachte] werd gesteld en de verregaande bevoegdheden die aan hem en andere externe medewerkers werden toegekend, maken dat zij -gelet op de Memorie van Toelichting- onder het bereik van dit artikel vallen.|Het aannemen van een gift|De rechtbank stelt vast dat de term gift ziet op elk overdragen aan een ander van iets wat voor die ander waarde heeft. Daarvan is sprake, in de vorm van de geldbedragen die aan [verdachte] zijn overgemaakt.|Naar aanleiding van hetgeen hij in de uitvoering van zijn last heeft gedaan of nagelaten dan wel zal doen of nalaten|De verdediging heeft gesteld dat er geen sprake is van een causaal verband tussen de betalingen die aan [verdachte] zijn gedaan en een eventuele prestatie. [verdachte] heeft door de betalingen die hij kreeg niet anders gehandeld, dan hij gedaan zou hebben wanneer hem niets was betaald.|De rechtbank stelt voorop dat de woorden “naar aanleiding van hetgeen hij in de uitvoering van zijn last heeft gedaan of nagelaten dan wel zal doen of nalaten” inhouden dat de gift moet zijn gedaan of aangenomen naar aanleiding van een verrichte of nog te verrichten prestatie van de ontvanger. Een concrete prestatie van de omgekochte is echter niet altijd vereist (HR 27 november 1991,|NJ|1991, 318). Zo is bijvoorbeeld voldoende dat de omkoper giften aan de omgekochte doet om zijn zakelijke relatie met de werkgever van de omgekochte in stand te houden of te verbeteren terwijl de omgekochte daarop invloed had en dit moet hebben begrepen (HR 16 januari 1990,|DD|90.197).|Anders dan de verdediging is de rechtbank van oordeel dat sprake is geweest van het door [verdachte] verrichten van een prestatie “in de uitvoering van zijn last”, zoals hieronder nader overwogen.|Opgemerkt wordt dat een prestatie zowel vóór de betalingen als ná de betalingen kan zijn verricht. Door [verdachte] wordt verklaard dat hij een deel van de afdracht van [A] en [B] factureerde via [medeverdachte 1] aan [medeverdachte 7] , omdat hij hen had geïntroduceerd. De motivatie van [medeverdachte 7] om [verdachte] te betalen is daarmee allereerst gelegen in het feit dat [B] en [A] aan [medeverdachte 1] een deel van hun uurtarief betaalden. Bovendien had [medeverdachte 7] er, naar het oordeel van de rechtbank, ook belang bij dat [verdachte] hem zou blijven betalen.|Daarnaast is de rechtbank van oordeel dat de introductie van [A] en [B] door [verdachte] is gedaan “in de uitvoering van zijn last”. Op het moment dat deze introductie plaatsvond werkte [verdachte] al bij SNSPF en wist hij dat er nieuwe medewerkers nodig waren. [verdachte] heeft [A] en [B] vervolgens voorgedragen aan [medeverdachte 7] , waarna zij via [medeverdachte 1] door [medeverdachte 3] zijn aangenomen als externe medewerkers van SNSPF. De rechtbank kan deze omstandigheden niet anders duiden dan dat [verdachte] vanuit zijn functie bij SNSPF [A] en [B] heeft geïntroduceerd.|In strijd met de goede trouw verzwijgen tegenover zijn werkgever|Bij het bestanddeel goede trouw geldt dat van essentieel belang is of de ondergeschikte heeft gezwegen waar hij naar objectieve maatstaf tot spreken verplicht was geweest. Niet|zijn|goede trouw, maar|de|goede trouw is doorslaggevend. Deze strenge eis noodzaakt de ondergeschikte om, in geval van twijfel aan de toelaatbaarheid van de gift of belofte, zijn principaal te raadplegen (|Kamerstukken II|1966/67, 8437, nr. 6, p. 3). Daarnaast blijkt uit de wetsgeschiedenis dat de goede trouw is toegevoegd om onbeduidende en min of meer gebruikelijke fooien of relatiegeschenken en buitenlandse handelsgebruiken buiten het bereik van deze strafbepaling te laten vallen (|Kamerstukken II|1965/66, 8437, nr. 4, p. 15-16).|De rechtbank is van oordeel dat [verdachte] de onderlinge afspraken en betalingen aan SNSPF had moeten melden en dat hij door dit na te laten heeft gehandeld in strijd met de goede trouw. [verdachte] was werkzaam bij een bank. Juist bij banken is het van groot belang dat de integriteit gewaarborgd blijft en belangenverstrengeling wordt voorkomen. [verdachte] had zich moeten realiseren dat deze geldstromen tussen externe medewerkers van SNSPF kenbaar hadden moeten zijn voor de organisatie, ook al verliepen deze geldstromen -zij het door tussenkomst van [medeverdachte 1] - via de niet bij SNS werkzaam zijnde [medeverdachte 7] . Daarbij is van belang dat sprake was van relatief grote, maandelijks terugkerende geldbedragen. Het verzwijgen van dit soort geldbedragen die maandelijks worden betaald is -anders dan het ontvangen van onbeduidende fooien- evident in strijd met de goede trouw. Bovendien was de afdracht gekoppeld aan het aantal uren dat door [A] en [B] bij SNSPF gewerkt werd. Daardoor zou zich een vorm van belangenverstrengeling voor kunnen doen tussen [verdachte] en [A] en [B] . Of deze belangenverstrengeling daadwerkelijk bestond, kon echter pas door SNSPF worden beoordeeld op het moment dat zij van deze betaalstromen op de hoogte was. Die beoordeling had [verdachte] door het melden van deze betaalstromen mogelijk moeten maken.|Conclusie|De rechtbank acht wettig en overtuigend bewezen dat [verdachte] zich door [medeverdachte 7] niet-ambtelijk heeft laten omkopen met het geld dat [medeverdachte 1] van [A] en [B] ontving (feit 4).|Valsheid in geschrift|Valsheid facturen|De verdediging heeft betoogd dat de facturen niet vals zijn omdat -kort gezegd- beide partijen wisten wat de onderliggende prestatie was, de omschrijving voldoende juist is en de gefactureerde bedragen niet te hoog zijn.|De rechtbank is van oordeel dat alle hiervoor besproken facturen, opgenomen in het bewijsoverzicht Bijlage II, valselijk zijn opgemaakt. Daarbij is van belang dat de facturen volgens de verdachten betrekking hadden op de betaling voor de onderling gemaakte afspraken. Anders dan de omschrijvingen op de facturen suggereren, werden met de facturen dan ook geen adviezen of andere werkzaamheden in rekening gebracht. Aan de hand van de omschrijving op de facturen kan immers niet worden afgeleid op welke onderliggende afspraken en betalingen de facturen in werkelijkheid betrekking hadden. De facturen zijn opgemaakt ten behoeve van de verzwegen omkoping en de bijbehorende betaalstroom en zijn bedoeld om deze betalingen een titel te verschaffen. Met de opgenomen valse omschrijvingen is de werkelijke aard van deze betaalstroom verhuld.|Ook ten tijde van het opmaken van de facturen door [verdachte] en het verkrijgen van de door anderen opgemaakte facturen had [verdachte] wetenschap van de aard van de betalingen waarop deze facturen in werkelijkheid betrekking hadden en hij had daarmee ten minste voorwaardelijk opzet op de valsheid hiervan. Hij heeft de aanmerkelijke kans op de valsheid van deze facturen willens en wetens aanvaard.|Daarbij komt dat door de manier van factureren de suggestie wordt gewekt van een niet bestaande rechtsverhouding. Immers, gefactureerd is tussen de vennootschappen van [verdachte] en [medeverdachte 1] terwijl de betalingsafspraak is gemaakt tussen [verdachte] en [medeverdachte 7] . Ook wat betreft deze valsheid had hij wetenschap en ten minste voorwaardelijk opzet.|Bewijsbestemming als waren de facturenecht en onvervalst|De verdediging heeft ook betoogd dat geen sprake is geweest van een oogmerk om de facturen als echt en onvervalst te gebruiken. De facturen zijn wel gebruikt, maar de ontvanger is hierdoor niet misleid aangezien het zowel voor de opsteller als de geadresseerde duidelijk was waar de facturen op zagen.|De rechtbank overweegt hierover als volgt. Het oogmerk van de verdachte moet zijn gericht op het gebruik van het valse of vervalste geschrift als echt en onvervalst. Dit impliceert een gerichtheid op misleiding. Dit betekent dat er derden in het spel moeten zijn, die niet van de valsheid op de hoogte zijn. Het gebruik van het geschrift hoeft niet daadwerkelijk plaats te vinden. Het verweer van de verdediging wordt verworpen, nu facturen naar hun aard reeds in het maatschappelijk verkeer (ook jegens derden) een bewijsbestemming hebben. Bovendien zijn de facturen in dit geval ook nog opgenomen in de bedrijfsadministratie(s) waarmee temeer vast staat dat de facturen bestemd waren voor het gebruik door derden -anderen dan de geadresseerden- als waren zij echt en onvervalst, bijvoorbeeld de fiscus en/of accountants (ECLI:NL:GHAMS:2015:1212). De rechtbank acht dan ook bewezen dat de facturen valselijk zijn opgemaakt met het oogmerk om deze als echt en onvervalst te (doen) gebruiken. Ook hebben de betalers deze door anderen opgemaakte valse facturen voorhanden gehad, terwijl zij wisten dat deze geschriften een zodanige bewijsbestemming hadden.|Medeplegen eigen vennootschap|De valsheid van de facturen en de hiermee verrichte handelingen, zoals ten laste gelegd, worden zowel voor [verdachte] als voor zijn vennootschap bewezen verklaard. Uit de gebezigde bewijsmiddelen kan worden vastgesteld dat [verdachte] zelf de ten laste gelegde handelingen (zodoende als medepleger) heeft begaan. Omdat de ten laste gelegde gedragingen gelet op de gebezigde bewijsmiddelen- hebben plaatsgevonden en/of zijn verricht in de sfeer van de rechtspersoon worden deze ook aan haar (als medepleger) toegerekend.|Conclusie|De rechtbank acht wettig en overtuigend bewezen dat [verdachte] zich samen met zijn vennootschap ( [bedrijf 9] ) heeft schuldig gemaakt aan het opmaken (feit 5) en voorhanden hebben (feit 3) van valse facturen.|Witwassen|De verdediging heeft betoogd dat geen sprake is van gelden die verkregen zijn uit (voorafgaande) strafbare feiten. Indien de rechtbank wel tot een bewezenverklaring van een gronddelict komt dan is sprake van geld afkomstig uit een eigen misdrijf. Volgens vaste jurisprudentie van de Hoge Raad is het verwerven en voorhanden hebben hiervan niet strafbaar.|Partiële vrijspraak betaalde bedragen|De rechtbank is van oordeel dat de geldbedragen die door [verdachte] aan de vennootschappen van [medeverdachte 1] zijn betaald niet kunnen worden aangemerkt als afkomstig uit enig misdrijf. Immers, de geldbedragen die door [verdachte] zijn betaald, heeft hij verkregen door het verrichten van werkzaamheden voor SNSPF op grond van de onderliggende overeenkomsten van opdracht. Deze geldbedragen hebben dan ook een legale herkomst.|De rechtbank spreekt [verdachte] dan ook partieel vrij van het (gewoonte)witwassen voor zover het ten laste gelegde bedrag ziet op bedragen die aan de vennootschappen van [medeverdachte 1] zijn betaald.|Illegale herkomst|De rechtbank stelt vast dat aan [verdachte] gedurende de ten laste gelegde periode een geldbedrag van in totaal € 798,75 (exclusief btw) is betaald. Daarnaast is door [verdachte] een bedrag van in totaal € 45.101,41 (exclusief btw) verrekend met de betalingen die [verdachte] aan [medeverdachte 1] moest doen. Zoals reeds overwogen is de rechtbank van oordeel dat verdachte wist dat dit geld, in totaal € 45.900,16, afkomstig was uit (passieve) niet-ambtelijke omkoping. Dit geldbedrag is dan ook afkomstig uit een door [verdachte] zelf begaan misdrijf.|Witwashandelingen|Bij voorwerpen die afkomstig zijn uit een door verdachte zelf begaan misdrijf moet sprake zijn van een “extra verhullende handeling” willen de gedragingen als witwassen kunnen worden aangemerkt. Op grond van vaste jurisprudentie van de Hoge Raad moet sprake zijn van een gedraging die gericht is op het daadwerkelijk verbergen of verhullen van de criminele herkomst van dat -door eigen misdrijf verkregen- voorwerp (zie bijvoorbeeld ECLI:NL:HR:2015:950). Hiermee wordt beoogd een automatische verdubbeling van de strafbaarheid te voorkomen.|De officieren van justitie hebben betoogd dat het opmaken en ontvangen van de valse facturen en de verzwijgingen van de werkelijke aard van de betalingen als verhullende handelingen kunnen worden aangemerkt. De rechtbank deelt dit standpunt niet. [verdachte] heeft, om ervoor te zorgen dat de omkoping niet zou worden opgemerkt, de betalingsafspraak voor anderen verzwegen en op de facturen een onjuiste omschrijving gebruikt. Deze gedragingen vormen naar het oordeel van de rechtbank een essentieel onderdeel van het gronddelict en zijn gebruikt om de geldbedragen te verkrijgen. De rechtbank is van oordeel dat deze gedragingen zo nauw samenhangen met het gronddelict, dat zij niet kunnen worden gezien als de vereiste “extra verhullende handeling” na het ontvangen van dit uit misdrijf verkregen geld. Het aanmerken van de hiervoor genoemde gedragingen als witwashandelingen is daarmee strijdig met het voorkomen van een automatische verdubbeling van de strafbaarheid. Zij zal bij de beoordeling van de vraag of sprake is van witwassen deze handelingen dan ook buiten beschouwing laten.|[verdachte] heeft verklaard dat hij de facturen die hij verstuurde ook heeft verwerkt in zijn administratie. Door deze handeling is de aard van de ontvangen geldbedragen blijvend verhuld en de rechtbank beoordeelt dit wel als een extra verhullende handeling die niet samenvalt met de omkoping zelf. Hierbij is van belang dat de bedrijfsadministratie zelf als een geschrift kan worden aangemerkt, wat meebrengt dat het opnemen van valse facturen in die administratie een nieuwe vervalsing oplevert, zoals bedoeld in artikel 225, eerste lid, Sr (HR 29‑05-1984, NJ 1985, 6). De facturen met een onjuiste omschrijving die in de administratie van de vennootschappen zijn opgenomen, suggereerden dat de geldbedragen op deze facturen uitsluitend een legale aard hadden. De illegale aard van de betalingen is door [verdachte] op deze wijze blijvend verhuld in de legale bedrijfsvoering.|De rechtbank is dan ook van oordeel dat [verdachte] de omkoopbedragen heeft witgewassen door deze voorhanden te hebben en de werkelijke aard hiervan te verhullen.|In de tenlastelegging is het verrekende bedrag van € 45.101,41 (exclusief btw) evenwel niet vermeld. Van de van [medeverdachte 1] ontvangen gelden van totaal € 45.900,16 (exclusief btw) is alleen het bedrag van € 978,75 (de rechtbank leest: € 798,75 (exclusief btw)) opgenomen.|De rechtbank kan verdachte dan ook niet veroordelen voor witwassen van het totale bedrag van € 45.900,16 (exclusief btw) maar slechts voor een bedrag van € 798,75 (exclusief btw).|Pleegperiode en gewoonte|Witwassen moet worden beschouwd als een voortdurend delict. Dit brengt mee dat de pleegperiode doorloopt zolang de verdachten ten aanzien van deze geldbedragen nog steeds witwashandelingen verrichten (ECLI:NL:HR:2014:956). Dat deze handelingen nog altijd voortduren of worden verricht kan echter aan de hand van het dossier niet worden vastgesteld. Daarbij acht de rechtbank het in dit geval ook rechtens niet juist om de pleegperiode tot heden door te laten lopen. Het voorhanden hebben en verhullen van de werkelijke aard loopt door zolang verdachten de beschikking hadden over de geldbedragen. Het specifieke moment waarop zij -bijvoorbeeld door gebruik- niet meer over de geldbedragen konden beschikken, is niet vast te stellen aan de hand van het dossier. Daarom wordt in het voordeel van verdachten aangesloten bij data waarvan gesteld kan worden dat zij in de periode daaraan voorafgaand in ieder geval hebben kunnen beschikken over de geldbedragen.|Vastgesteld kan worden dat de witwashandelingen in ieder geval hebben plaatsgevonden op het moment van ontvangst van de omkoopbetaling op 29 november 2010. Anders dan bij andere ontvangers kan ten aanzien van [verdachte] niet worden bewezen dat het geldbedrag ook is gebruikt. Dit zou meteen na de datum van ontvangst kunnen zijn gebeurd waardoor [verdachte] het uit misdrijf afkomstige geld vanaf dat moment niet meer voorhanden heeft gehad en/of heeft verhuld. Om te kunnen witwassen moet verdachte kunnen beschikken over het van misdrijf afkomstige voorwerp. De pleegdatum wordt daarom vastgesteld op 29 november 2010.|Nu sprake is van bewezenverklaring van het witwassen van één geldbedrag is de rechtbank van oordeel dat niet bewezen kan worden verklaard dat [verdachte] van witwassen een gewoonte heeft gemaakt.|Medeplegen eigen vennootschap|Het witwassen van het ten laste gelegde geldbedrag wordt zowel voor [verdachte] als voor zijn vennootschap bewezen verklaard. Uit de gebezigde bewijsmiddelen kan worden vastgesteld dat [verdachte] zelf de ten laste gelegde handelingen (zodoende als medepleger) heeft begaan. Omdat de ten laste gelegde gedragingen gelet op de gebezigde bewijsmiddelen- hebben plaatsgevonden en/of zijn verricht in de sfeer van de rechtspersoon worden deze ook aan haar (als medepleger) toegerekend.|Conclusie|De rechtbank acht wettig en overtuigend bewezen dat [verdachte] zich samen met zijn vennootschap [bedrijf 9] heeft schuldig gemaakt aan het witwassen van een bedrag van € 798,75 (exclusief BTW) op 29 november 2010.|Criminele organisatie|De verdediging heeft betoogd dat geen sprake was van (wetenschap van) een samenwerkingsverband tussen verdachten, geen opzet op deelneming aan een criminele organisatie en ook geen opzet op het oogmerk van die organisatie tot het plegen van strafbare feiten.|Criminele organisatie|De rechtbank overweegt allereerst dat met een criminele organisatie ex artikel 140 Sr wordt bedoeld een gestructureerd en duurzaam samenwerkingsverband van twee of meer personen met als oogmerk het plegen van misdrijven. Niet is vereist dat de betrokkenen bekend zijn met alle personen die deel uitmaken van de organisatie. Verdachten moeten een aandeel hebben in het samenwerkingsverband, dan wel de gedragingen ondersteunen die strekken tot of rechtstreeks verband houden met de verwezenlijking van het oogmerk van de organisatie. Voor opzettelijke deelneming is voldoende dat verdachten in algemene zin weten dat de organisatie het plegen van misdrijven tot oogmerk heeft. Ook rechtspersonen kunnen deelnemen aan een criminele organisatie.|Deelneming niveau 2|De rechtbank is van oordeel dat, gelet op de gebezigde bewijsmiddelen, in niveau 2 sprake is geweest van een gestructureerd samenwerkingsverband, opgericht en geleid door [medeverdachte 3] en [medeverdachte 1] . Het oogmerk van de organisatie was gericht op de passieve en actieve niet-ambtelijke omkoping, de hiermee samenhangende valsheid in geschrift en het gewoontewitwassen. [verdachte] heeft niet alleen wetenschap gehad van het oogmerk van de organisatie maar hij heeft ook een aandeel gehad in de gedragingen die strekken tot verwezenlijking hiervan.|[verdachte] heeft een substantieel aandeel gehad in en ondersteuning gegeven aan gedragingen strekkende tot uitvoering van het oogmerk van de organisatie. Allereerst heeft hij zelf bijgedragen door een ander om te kopen en de hierbij behorende facturen voorhanden te hebben. Daarnaast heeft hij ook wetenschap gehad van de vergelijkbare deelneming door en het verrichte aandeel van anderen aan/bij de organisatie. [medeverdachte 4] en [verdachte] hadden wetenschap van elkaars afspraken met [medeverdachte 7] en de bijbehorende betaalstromen via [medeverdachte 1] . [verdachte] heeft [A] en [B] geïntroduceerd bij SNSPF en hij en [medeverdachte 4] hebben aan [medeverdachte 1] gefactureerd voor het ontvangen van hun deel van de door [A] en [B] betaalde fee. Ook hadden zij wetenschap van de betrokkenheid en het verrichte aandeel van de door hen en door anderen gebruikte vennootschappen bij de organisatie. Niemand heeft de betaalstromen gemeld bij SNS(PF). Het samenwerkingsverband heeft hierdoor onafgebroken en gedurende een langere periode kunnen bestaan, terwijl het aantal medewerkers van SNSPF dat bij de betalingen betrokken raakte toenam.|De rechtbank concludeert dat [verdachte] heeft deelgenomen aan een criminele organisatie bestaande uit de in de bewezenverklaring nader te noemen verdachten en hun vennootschappen.|5|Bewezenverklaring|De rechtbank acht op grond van de in rubriek 4.3 genoemde bewijsmiddelen de feiten 3 (het voorhanden hebben van valse geschriften), 4 (passieve niet-ambtelijke omkoping), 5 (het opmaken van valse geschriften), 6 (witwassen) en 7 (deelneming aan een criminele organisatie) wettig en overtuigend bewezen.|De volledige bewezenverklaring is opgenomen in Bijlage III van dit vonnis.|De rechtbank spreekt verdachte vrij van hetgeen meer of anders is ten laste gelegd dan in deze bijlage is bewezen verklaard.|Voor zover in de tenlastelegging taal- en/of schrijffouten staan, zijn deze verbeterd. Verdachte is hierdoor niet in de verdediging geschaad.|6|De strafbaarheid van de feiten|De bewezen geachte feiten zijn volgens de wet strafbaar als|Feit 3:	Medeplegen van het opzettelijk voorhanden hebben van een vals geschrift, als bedoeld in artikel 225, eerste lid, van het Wetboek van Strafrecht, terwijl hij weet dat dit geschift bestemd is voor gebruik als ware het echt en onvervalst, meermalen gepleegd;|Feit 4:	Het, anders dan als ambtenaar, optredend als lasthebber, naar aanleiding van 	hetgeen hij bij de uitvoering van zijn last heeft gedaan, aannemen van een gift of belofte en dit aannemen in strijd met de goede trouw verzwijgen tegenover zijn lastgever, meermalen gepleegd;|Feit 5:	Medeplegen van valsheid in geschrift, meermalen gepleegd;|Feit 6:		Medeplegen van witwassen;|Feit 7:		Het deelnemen aan een organisatie die tot oogmerk heeft het plegen van misdrijven.|Het bestaan van een rechtvaardigingsgrond is niet aannemelijk geworden.|7|De strafbaarheid van verdachte|Er is geen omstandigheid aannemelijk geworden die de strafbaarheid van verdachte uitsluit. Verdachte is dan ook strafbaar.|8|Motivering van de straffen en maatregelen|8.1|De eis van de officier van justitie|De officieren van justitie hebben gevorderd dat verdachte voor de door hen onder 1 tot en met 7 bewezen geachte feiten zal worden veroordeeld tot een onvoorwaardelijke gevangenisstraf van 12 maanden.|8.2|Het standpunt van de verdediging|De verdediging heeft bepleit dat bij het opleggen van een straf rekening moet worden gehouden met de persoonlijke omstandigheden van [verdachte] . In het bijzonder heeft de raadsvrouw gewezen op het tijdverloop, het ontbreken van een strafblad, de media-aandacht, de berisping van de accountantskamer en de IVR en/of EVR registratie. De raadsvrouw heeft de rechtbank verzocht te volstaan met oplegging van een werkstraf met daarnaast een geheel voorwaardelijke gevangenisstraf.|8.3|Het oordeel van de rechtbank|De hierna te noemen strafoplegging is in overeenstemming met de ernst van het bewezen geachte, de omstandigheden waaronder dit is begaan en de persoon van verdachte, zoals daarvan ter terechtzitting is gebleken.|[verdachte] heeft zich als SNSPF-medewerker laten omkopen door een andere medewerker van SNSPF. De opbrengsten van deze omkoping heeft hij gedeeld met [medeverdachte 4] , ook werkzaam zijnde bij SNSPF. Deze onderling gemaakte afspraken werden door hen verzwegen tegenover SNSPF. Om te voorkomen dat de afspraken aan het licht zouden komen, zijn valse facturen opgemaakt, waarmee de werkelijke aard van de betalingen werd verhuld. Ook werd een ontvangen geldbedrag door [verdachte] witgewassen door deze in de administratie als legale inkomsten in te boeken.|Door het aanbrengen van [A] en [B] heeft [verdachte] ervoor gezorgd dat meer personen betrokken raakten bij de omkopingen. Het netwerk dat mede hierdoor ontstond, werd in stand gehouden doordat sprake was van een effectieve en gestructureerde samenwerking tussen de betrokken personen onderling. De afspraken bleven verzwegen en de omkopingsconstructies konden blijven voortbestaan. Zodoende kon de criminele organisatie blijven functioneren.|Hoewel SNSPF niet is opgelicht, is de integriteit van SNSPF door de handelwijze van [verdachte] wel ernstig geschaad. Voor zover nog geen sprake was van belangenverstrengeling, heeft [verdachte] door de afspraken die hij maakte het risico op belangenverstrengeling wel aanzienlijk vergroot, zonder dat SNSPF hiervan op de hoogte was. [verdachte] had zich van dit risico, als medewerker van een professionele organisatie in de bankwereld, juist zeer bewust moeten zijn. Het grote vertrouwen dat SNSPF in hem stelde, heeft hij op ernstige wijze geschaad. De rechtbank neemt hem dat zeer kwalijk.|De rechtbank heeft wat betreft de persoon van de verdachte gelet op een uittreksel uit de justitiële documentatie van 5 november 2015, waaruit blijkt dat hij niet eerder is veroordeeld.|Anders dan de officieren van justitie zal de rechtbank voor de strafoplegging geen aansluiting zoeken bij de oriëntatiepunten met betrekking tot fraude. Zoals hiervoor is overwogen, is de rechtbank van oordeel dat de bewezen verklaarde feiten geen financieel nadeel hebben gehad voor SNSPF of andere derden.|Gelet op de ernst van de feiten is de rechtbank van oordeel dat een forse taakstraf geboden is. De rechtbank let daarbij in het bijzonder op de volgende omstandigheden. [verdachte] was gedurende een geruime tijd actief betrokken bij het netwerk van omkopingen binnen SNSPF. Hij heeft zich laten omkopen en [medeverdachte 4] hierin laten meedelen. Door het betrekken van anderen werd het netwerk groter en nam de kwetsbaarheid van SNSPF toe. De valsheid in geschrift en het witwassen worden hem ook zwaar toegerekend gelet op zijn professie als registeraccountant. [verdachte] heeft een substantiële rol gespeeld in de criminele organisatie die zich bezig hield met de omkoping, valsheid in geschrift en (gewoonte)witwassen.|De rechtbank houdt in strafmatigende zin rekening met het feit dat over deze zaak vele publicaties zijn verschenen, waarbij -onterecht- ook verbanden zijn gelegd tussen de nationalisatie van SNS en deze zaak. Mede doordat het strafproces geruime tijd heeft geduurd, hebben de verdachten veel hinder ondervonden van deze negatieve publiciteit.|Daarnaast houdt de rechtbank rekening met de EVR-procedure, waardoor verdachte gedurende meerdere jaren staat geregistreerd in het Extern Verwijzingsregister. Hoewel het gelet op de bewezen verklaarde feiten alleszins logisch is dat deze procedure is gevolgd, heeft de EVR-registratie wel grote gevolgen voor het vinden van een baan door verdachte in de toekomst.|De rechtbank acht, gelet op alle hiervoor genoemde omstandigheden en het feit dat zij minder feiten bewezen verklaart dan door de officieren van justitie gevorderd, een taakstraf voor de duur van 160 uur passend en geboden.|9|Toepasselijke wettelijke voorschriften|De beslissing berust op de artikelen 9, 22c, 22d, 47, 57, 140, 225, 328ter en 420bis van het Wetboek van Strafrecht zoals deze artikelen luidden ten tijde van het bewezen verklaarde en op de reeds aangehaalde artikelen.|10|Beslissing|De rechtbank:|Vrijspraak|Verklaart het onder feit 1 (primair en subsidiair) en feit 2 ten laste gelegde niet bewezen en spreekt verdachte daarvan vrij.|Bewezenverklaring|Verklaart bewezen dat verdachte het onder feiten 3, 4, 5, 6 en 7 ten laste gelegde heeft begaan zoals hiervoor in rubriek 5 is vermeld.|Verklaart niet bewezen wat aan verdachte meer of anders is ten laste gelegd dan hiervoor is bewezen verklaard en spreekt verdachte daarvan vrij.|Strafbaarheid|Het bewezen verklaarde levert op:|Feit 3:	Medeplegen van het opzettelijk voorhanden hebben van een vals geschrift, als bedoeld in artikel 225, eerste lid, van het Wetboek van Strafrecht, terwijl hij weet dat dit geschift bestemd is voor gebruik als ware het echt en onvervalst, meermalen gepleegd;|Feit 4:	Het, anders dan als ambtenaar, optredend als lasthebber, naar aanleiding van 	hetgeen hij bij de uitvoering van zijn last heeft gedaan, aannemen van een gift of belofte en dit aannemen in strijd met de goede trouw verzwijgen tegenover zijn lastgever, meermalen gepleegd;|Feit 5:	Medeplegen van valsheid in geschrift, meermalen gepleegd;|Feit 6:		Medeplegen van witwassen;|Feit 7:		Het deelnemen aan een organisatie die tot oogmerk heeft het plegen van misdrijven.|Verklaart het bewezene strafbaar.|Verklaart verdachte daarvoor strafbaar.|Straf|Veroordeelt verdachte tot een taakstraf van|160 uur|.|Beveelt, voor het geval dat de verdachte de taakstraf niet naar behoren heeft verricht, dat vervangende hechtenis zal worden toegepast voor de duur van 80 dagen.|Dit vonnis is gewezen door|mr. A. van Maanen, voorzitter,|mr. drs. S.M. van Lieshout en mr. A.M.M.E. Doekes-Beijnes, rechters,|in tegenwoordigheid van mrs. M.C. van Reenen en K.M. Strijbos, griffiers,|en uitgesproken op de openbare terechtzitting van deze rechtbank van 20 mei 2016.|BIJLAGE I: de tenlastelegging|Aan [verdachte] is ten laste gelegd dat|1.|Primair|(niveau 2):|Hij op een of meer tijdstippen in of omstreeks de periode van 20 september|2010 tot en met 22 januari 2013 te Leusden en/of Utrecht en/of Hilversum|en/of Haren (Groningen) en/of Amsterdam en/of Groningen, in elk geval in|Nederland, tezamen en in vereniging met een ander of anderen, althans alleen,|(telkens) met het oogmerk om zich en/of (een) ander(en) wederrechtelijk te|bevoordelen door het aannemen van een valse naam en/of van een valse|hoedanigheid en / of door een (of meer) listige kunstgre(e)p(en) en/of door|een samenweefsel van verdichtsels, SNS Property Finance BV (met ingang van 1|januari 2014 genaamd Propertize BV) en/of SNS Reaal NV heeft/hebben bewogen|tot de afgifte(n) van een of meer geldbedrag(en), te weten in totaal circa|Euro 276.787,50 (exclusief btw) (zie: o.a. AH-042 en/of AH-067), in elk geval|enig(e) geldbedrag(en)|en/of|heeft/hebben bewogen tot het aangaan van een of meer schuld(en), te weten het|sluiten/aangaan van een of meer (aanvullende) overeenkomst(yen) van opdracht|met hem, verdachte, en/of  zijn bedrijf [bedrijf 9] BV(zie: D-0314)|hebbende verdachte en/of zijn mededader(s) met vorenomschreven oogmerk -|zakelijk weergegeven - opzettelijk valselijk en/of listiglijk en/of|bedrieglijk en/of in strijd met de waarheid|aan SNS Property Finance BV en/of SNS Reaal NV voorgehouden en/of (in strijd|met de werkelijkheid) de indruk gewekt (enkel) de belangen van SNS Property|Finance BV en/of SNS Reaal NV te zullen behartigen|en/of|tegenover SNS Property Finance BV en/of SNS Reaal NV verzwegen en/of verborgen|gehouden en/of verhuld dat er met betrekking tot de (overeengekomen en/of|gefactureerde) vergoeding(en) voor het verrichten van werkzaamheden ten|behoeve van SNS Property Finance BV en/of SNS Reaal NV door hem, verdachte,|(en/of zijn bedrijf), die door [medeverdachte 1] en/of [medeverdachte 3] en/of|[medeverdachte 7]  was/waren aangedragen en/of voorgedragen en/of gecontracteerd, een|(verborgen of verzwegen) vergoeding en/of betaling aan [medeverdachte 1] en/of zijn|bedrij(f)(ven) en/of [medeverdachte 3] en/of zijn bedrij(f)(ven) en/of|[medeverdachte 7] en/of zijn bedrijf was inbegrepen en/of overeengekomen|en/of|tegenover SNS Property Finance BV en/of SNS Reaal NV verzwegen en/of verborgen|gehouden en/of verhuld dat door hem, verdachte, (en/of zijn bedrijf)|(substantiële) betalingen zouden worden verricht en/of zijn verricht aan en/of|verrekeningen zouden worden verricht en/of zijn verricht met [medeverdachte 1] en/of|zjjn bedrij(f)(ven) en/of [medeverdachte 3]  en/of zijn bedrij(f)(ven) en/of|[medeverdachte 7] en/of zijn bedrijf|en/of|(daarbij) ter onderbouwing en/of rechtvaardiging van de hoogte van de|(overeengekomen) vergoeding(en) met hem, verdachte, (en/of zijn bedrijf) een|(ondeugdelijk) benchmarkonderzoek (D-0254 en/of D-0255) ingebracht en/of|overgelegd en/of laten inbrengen en/of laten overleggen, (waaruit diende te|blijken dat de hoogte van die vergoeding(en) marktconform is/zijn/was/waren)|en/of|tegenover SNS Property Finance BV en/of SNS Reaal NV verzwegen en/of verborgen|gehouden en/of verhuld dat hij, verdachte, (en/of zijn bedrijf) (feitelijk)|via (een vorm van) detachering via [medeverdachte 1] en/of zijn bedrij(f)(ven) en/of|via [medeverdachte 3] en/of zijn bedrij(f)(ven) en/of via [medeverdachte 7] en/of|zijn bedrijf  werkzaamheden verrichtte(n) voor SNS Property Finance BV en/of|SNS Reaal NV,|en/of|tegenover SNS Property Finance BV en/of SNS Reaal NV voorgewend dat de|bovengenoemde (overeengekomen) vergoeding(en) nodig was/waren en/of (een)|zakelijke vergoeding(en) was/waren teneinde hem, verdachte (en/of zijn|bedrijf) te kunnen werven en/of behouden ten behoeve van het verrichten van|werkzaamheden en/of diensten ten behoeven van de Restructuring &|Recovery-afdeling van SNS Property Finance BV|waardoor SNS Property Finance BV en/of SNS Reaal NV (telkens) werd bewogen tot|bovenomschreven afgifte(n) en/of werd bewogen tot het aangaan van|bovenomschreven schuld(en);|Artikel 326 jo artikel 47 Wetboek van Strafrecht|art 326 lid 1 Wetboek van Strafrecht|Subsidiair|Hij op een of meer tijdstippen in of omstreeks de periode van 9 november 2010|tot en met 22 januari 2013 te Leusden en/of Utrecht en/of Hilversum, in elk|geval in Nederland, tezamen en in vereniging met een ander of anderen,|althans alleen, opzettelijk een of meer grote hoeveelheden geld, te weten in|totaal circa Euro 276.787,50 (exclusief btw) (zie: o.a. AH 042 en/of AH-067),|in elk geval enig(e) geldbedrag(en), dat/die geheel of ten dele toebehoorde(n)|aan SNS Property Finance BV (met ingang van 1 januari 2014 genaamd Propertize|BV) en/of SNS Reaal NV, in elk geval aan een ander of anderen dan aan|verdachte, en/of zijn mededader(s), en welk(e) geldbedrag(en) verdachte  en/of|zijn mededader(s) uit hoofde van de  persoonlijke (dienst)betrekking van|[medeverdachte 3] van/als directieadviseur en/of lid van de directie en/of Chief|Restructuring Officer en/of Senior Strategisch Adviseur en/of consultant, in|elk geval als gedetacheerd leidinggevende bij SNS Property Finance BV, in elk|geval anders dan door misdrijf onder zich had(den), (zich) wederrechtelijk|heeft/hebben toegeëigend;|Artikel 322/321 jo artikel 47 Wetboek van Strafrecht|art 321 Wetboek van Strafrecht|art 322 Wetboek van Strafrecht|art 47 lid 1 ahf/sub 1 Wetboek van Strafrecht|2.|(niveau 2):|Hij in of omstreeks de periode van 11 november 2010 tot en met 26 januari|2013 te Haren (Groningen) en/of Amsterdam en/of Groningen en/of Leusden en/of|Utrecht, in elk geval in Nederland, (telkens) aan iemand, te weten|[medeverdachte 1] , die anders dan als ambtenaar, werkzaam is in dienstbetrekking bij|en/of optredend als lasthebber van SNS Property Finance BV (met ingang van 1|januari 2014 genaamd Propertize BV) en/of SNS Reaal NV (in de functie van|interim-manager en/of (daarbij) belast met het aansturen van nationale en|internationale equity participaties van SNSPF alsmede het behandelen van|andere door de Directie van SNSPF te bepalen dossiers en/of in de functie van|(tijdelijk) bestuurder en/of commissaris en/of Restructuring Medewerker),|naar aanleiding van hetgeen deze [medeverdachte 1] in dienstbetrekking en/of bij de|uitvoering van diens last heeft gedaan en/of nagelaten dan wel zal doen of|nalaten, (telkens) een belofte, te weten de toezegging/instemming om een vast|gedeelte/bedrag per gewerkt/te declareren uur aan [medeverdachte 1] (en/of zijn|bedrij(f)ven)) te betalen en/of een of meer gift(en), te weten een of meer|geldbedrag(en) tot een totaal bedrag van circa Euro 276.787,50 (exclusief btw)|(zie: o.a. AH-042 en/of AH-067), in elk geval enig(e) geldbedrag(en), heeft|gedaan van dien aard en/of zodanige omstandigheden dat hij, verdachte,|redelijkerwijs moest aannemen dat die [medeverdachte 1] deze belofte en/of gift(en)|in strijd met de goede trouw zou/zal verzwijgen tegenover zijn werkgever en/of|lastgever;|Artikel 328ter lid 2 Wetboek van Strafrecht|art 328ter lid 1 Wetboek van Strafrecht|3.|(niveau 2):|Hij in of omstreeks de periode van 25 oktober 2010 tot en met 26 januari 2013|te Groningen, in elk geval in Nederland, tezamen en in vereniging met een|ander of anderen, althans alleen, opzettelijk voorhanden heeft gehad|zestien (16), althans een of meer, factu(u)r(en) van [bedrijf 1] BV|en/of [medeverdachte 1] gericht aan hem, verdachte, en/of [bedrijf 9] BV ten|bedrage van in totaal circa Euro 142.443,75 (exclusief btw) (te weten: D-0422|en/of D-0423 en/of D-1116 en/of D-1117 en/of D-1118 en/of D-1119 en/of D-1120|en/of D-1121 en/of D-1122 en/of D-1123 en/of D-1124 en/of D-1125 en/of D-1126|en/of D-1127 en/of D-1128 en/of D-1129)|en/of|twaalf  (12), althans een of meer, factu(u)r(en) van [bedrijf 2] BV|en/of [medeverdachte 1] gericht aan hem, verdachte, en/of [bedrijf 9] BV BV|ten bedrage van  in totaal circa Euro 134.343,75 (exclusief btw) (te weten:|D-1130 en/of D-1131 en/of D-1132 en/of D-1133 en/of D-1134 en/of D-1135 en/of|D-1136 en/of D-1137 en/of D-1138 en/of D-1139 en/of D-0424 en/of D-0425)|zijnde telkens (een) geschrift(en) dat/die bestemd was/waren om tot bewijs van|enig feit te dienen, terwijl zij, verdachte, en/of haar mededader(s)|(telkens) wist(en), althans redelijkerwijs moest(en) vermoeden, dat dat/die|geschrift(en) bestemd was/waren tot gebruik als ware dat/die geschrift(en)|echt en onvervalst, en bestaande die valsheid en/of vervalsing (telkens)|hierin|dat op/in die factu(u)r(en) is vermeld dat door [bedrijf 1] BV en/of|[bedrijf 2] BV en/of [medeverdachte 1] werkzaamheden en/of diensten (te weten:|""adviesdiensten"") zijn verricht ten behoeve van/voor hem, verdachte en/of|[bedrijf 9] BV, terwijl in werkelijkheid die werkzaamheden en/of|diensten niet, althans niet in zijn geheel, door [bedrijf 1] BV en/of|[bedrijf 2] BV en/of [medeverdachte 1] zijn verricht ten behoeve van/voor hem,|verdachte, en/of [bedrijf 9] BV|en/of (telkens)|dat op/in die factu(u)r(en) (een) factuurbedrag(en) is/zijn vermeld dat/die in|werkelijkheid geen, althans niet volledig, betrekking heeft/hebben op de in|die factu(u)r(en) vermelde(n) werkzaamheden en/of diensten;|Artikel 225 lid 2 jo artikel 47 Wetboek van Strafrecht|art 225 lid 2 Wetboek van Strafrecht|4.|(niveau 2):|Hij op een of meer tijdstippen in of omstreeks de periode van 29 november|2010 tot en met 28 februari 2013 te Groningen en/of Leusden en/of Utrecht|en/of Haren (Groningen) en/of Amsterdam, in elk geval in Nederland, (telkens)|anders dan als ambtenaar, werkzaam zijnde in dienstbetrekking bij en/of|optredend als lasthebber van SNS Property Finance BV (met ingang van 1|januari 2014 genaamd Propertize BV) en/of SNS Reaal NV (in de functie van|Equity manager en/of (daarbij) belast met het management van de nationale en|internationale equity postities van SNS PF en alle daaruit voortvloeiende|werkzaamheden), naar aanleiding van hetgeen hij, verdachte, in zijn|betrekking en/of bij de uitvoering van zijn last(en) heeft gedaan en/of|nagelaten dan wel zal/zou  doen of nalaten, (telkens) een belofte, te weten|de toezegging van/instemming door [medeverdachte 1] en/of [medeverdachte 7] om een|vast gedeelte/bedrag per door [A] en/of [B] gewerkt/te|declareren uur aan hem, verdachte (en/of zijn bedrijf) te betalen en/of een|of meer gift(en), te weten de betaling van in totaal circa Euro 798,75|(exclusief  btw) door [medeverdachte 1] en/of zijn bedrij(f((ven) en/of door|[medeverdachte 7] en/of zijn bedrijf en/of een korting/verrekening van in totaal circa|45.101,41 (exclusief btw) op/met het/de door hem, verdachte, te betalen|resterende en/of (nog) verschuldigde geldbedrag aan [medeverdachte 1] en/of|[medeverdachte 7] (zie: o.a. AH-042 en/of AH-067) heeft aangenomen en dit aannemen in|strijd met de goede trouw (telkens) heeft verzwegen tegenover zijn werkgever|en/of lastgever;|Artikel 328ter lid 1 Wetboek van Strafrecht|art 328ter lid 1 Wetboek van Strafrecht|5.|(niveau 2):|Hij in of omstreeks de periode van 20 november 2010 tot en met 31 december|2012 te Groningen, in elk geval in Nederland, tezamen en in vereniging met een|ander of anderen, althans alleen,|veertien (14), althans een of meer, factu(u)r(en) van [bedrijf 9] BV|en/of hem, verdachte, gericht aan [medeverdachte 1] en/of [bedrijf 1] BV ten|bedrage van in totaal circa Euro 24.862,52 (exclusief btw) (te weten: D-0427|en/of D-0428 en/of D-1140 en/of D-1141 en/of D-1142 en/of D-1143 en/of D-1144|en/of D-1145 en/of D-1146 en/of D-1147 en/of D-1148 en/of D-1149 en/of D-1150|en/of D-1151),|en/of|tien (10), althans een of meer, factu(u)r(en) van [bedrijf 9] BV en/of|hem, verdachte, gericht aan [medeverdachte 1] en/of [bedrijf 2] BV ten bedrage|van in totaal circa Euro 16.132,52 (exclusief btw) (te weten: D-1152 en/of|D-1153 en/of D-1154 en/of D-1155 en/of D-1156 en/of D-1157 en/of D-1158 en/of|D-1159 en/of D-0429 en/of D-0430)|zijnde telkens (een) geschrift(en) dat/die bestemd was/waren om tot bewijs van|enig feit te dienen, valselijk heeft opgemaakt en/of doen opmaken en/of laten|opmaken en/of vervalst en/of doen vervalsen en/of laten vervalsen, immers|heeft/hebben hij, verdachte, en/of zijn mededader(s) valselijk en/of in strijd|met de waarheid -zakelijk weergegeven-|op/in die factu(u)r(en vermeld dat door [bedrijf 9] BV en/of hem,|verdachte, werkzaamheden en/of diensten (te weten: ""advieswerkzaamheden t.b.v.|[bedrijf 10] "") zijn verricht ten behoeve van/voor [medeverdachte 1] en/of|[bedrijf 1] BV en/of [bedrijf 2] BV, terwijl in werkelijkheid die|werkzaamheden en/of diensten niet, althans niet in zijn geheel, door|[bedrijf 9] BV en/of hem, verdachte, zijn verricht ten behoeve van/voor|[medeverdachte 1] en/of [bedrijf 1] BV en/of [bedrijf 2] BV|en/of (telkens)|op/in die factu(u)r(en) (een) factuurbedrag(en) vermeld dat/die in|werkelijkheid geen, althans niet volledig, betrekking heeft/hebben op de in|die factu(u)r(en) vermelde(n) werkzaamheden en/of diensten,|zulks (telkens) met het oogmerk om dat/die geschrift(en) als echt en|onvervalst te gebruiken en/of door anderen te doen gebruiken;|Artikel 225 lid 1 jo artikel 47 Wetboek van Strafrecht|art 225 lid 1 Wetboek van Strafrecht|6.|(niveau 2):|Hij in of omstreeks de periode van 11 november 2010 tot en met heden te Haren|(Groningen) en/of Amsterdam en/of Groningen en/of Leusden en/of Utrecht, in|elk geval in Nederland, tezamen en in vereniging met een ander of anderen,|althans alleen, (van) één of meer voorwerp(en), te weten een of een meer|geldbedrag(en) tot een totaal bedrag van circa Euro 232.664,84 (exclusief|btw) (zie: o.a. AH-042 en/of AH-067), bestaande uit|circa Euro 116.396,11 (exclusief btw) (betaald (aan [medeverdachte 1] ) op basis van|de factu(u)r(en) D-0422 en/of D-0423 en/of D-1116 en/of D-1117 en/of D-1118|en/of D-1119 en/of D-1120 en/of D-1121 en/of D-1122 en/of D-1123 en/of D-1124|en/of D-1125 en/of D-1126 en/of D-1127 en/of D-1128 en/of D-1129|minus/verrekend met de factu(u)r(en) D-0428 en/of D-1140 en/of D-1141 en/of|D-1142 en/of D-1143 en/of D-1144 en/of D-1145 en/of D-1146 en/of D-1147 en/of|D-1148 en/of D-1149 en/of D-1150 en/of D-1151en/of één (1) tot op heden|onbekend gebleven factuur)|en/of|circa Euro 115.289,98 (exclusief btw) (betaald (aan [medeverdachte 1] ) op basis van|D-1130 en/of D-1131 en/of D-1132 en/of D-1133 en/of D-1134 en/of D-1135 en/of|D-1136 en/of D-1137 en/of D-1138 en/of D-1139 en/of D-0424 en/of D-0425|minus/verrekend met de factu(u)r(en) D-1152 en/of D-1153 en/of D-1154 en/of|D-1155 en/of D-1156 en/of D-1157 en/of D-1158 en/of D-1159 en/of D-0429 en/of|D-0430 en/of twee (2) tot op heden onbekend gebleven factu(u)r(en))|en/of|circa Euro 978,75 (exclusief btw) (ontvangen (van [medeverdachte 1] ) op basis van de|factuur D-0427),|in elk geval enig(e) geldbedrag(en),|de werkelijke aard en/of de herkomst en/of de vindplaats en/of de vervreemding|en/of de verplaatsing heeft/hebben verborgen/verhuld en/of heeft/hebben|verborgen/verhuld wie de rechthebbende(n) op/het/de|voorwerp(en)/geldbedrag(en) was/waren en/of wie het/dat/die voorhanden|heeft/hebben gehad|en/of dat/die voorwerp(en)/geldbedrag(en) voorhanden heeft/hebben gehad en/of|heeft/hebben verworven en/of heeft/hebben omgezet en/of heeft/hebben|overgedragen en/of van dat/die voorwerp(en)/geldbedrag(en) gebruik|heeft/hebben gemaakt,|terwijl hij, verdachte, en/of zijn mededader(s), (telkens)  wist(en)  dat/die|voorwerp(en)/geldbedrag(en) geheel of gedeeltelijk - onmiddellijk of|middellijk - afkomstig was/waren uit enig misdrijf,|terwijl hij, verdachte, en/of zijn mededader(s), daarvan een gewoonte|heeft/hebben gemaakt;|Artikel 420bis/ter jo artikel 47 Wetboek van Strafrecht|art 420ter Wetboek van Strafrecht|art 420bis lid 1 ahf/ond a Wetboek van Strafrecht|7.|(niveau 2):|Hij in of omstreeks de periode van 20 september 2010 tot en met 4 maart 2013|te Leusden en/of Sint-Michielsgestel en/of Hilversum en/of Utrecht en/of|Haren (Groningen) en/of Amsterdam en/of Groningen en/of Enschede, in elk|geval in Nederland en/of te Willemstad, in elk geval op Curaçao, en/of te|Praag, in elk geval in Tsjechië, opzettelijk heeft deelgenomen aan een|organisatie, te weten een organisatieverband van natuurlijke personen en/of|rechtspersonen, bestaande uit o.a. hem, verdachte, en/of [medeverdachte 3]|en/of  [medeverdachte 1] en/of [medeverdachte 8] en/of [medeverdachte 6] en/of [medeverdachte 5]|en/of [medeverdachte 2] en/of [medeverdachte 4] en/of [medeverdachte 7] en/of [bedrijf 8]|BV ("" [...] BV"") en/of [bedrijf 1] BV en/of|[bedrijf 2] BV en/of [bedrijf 3] NV en/of [bedrijf 11]|BV en/of [bedrijf 12] BV en/of [bedrijf 4] BV en/of [bedrijf 13] BV en/of|[bedrijf 5] ( [bedrijf 5] ) BV en.of [bedrijf 9] BV en/of|[bedrijf 6] , welke organisatie tot oogmerk heeft/had het plegen van|misdrijven, namelijk onder meer|-oplichting van SNS Property Finance BV (met ingang van 1 januari 2014 genaamd|Propertize BV en/of SNS Reaal NV (artikel 326 Wetboek van Strafrecht)|-verduistering in dienst betrekking bij SNS Property Finance BV en/of SNS|Reaal NV (artikel 321/322 Wetboek van Strafrecht)|-actieve en/of passieve niet-ambtelijke omkoping (artikel 328ter Wetboek van|Strafrecht)|-(gewoonte)witwassen (artikel 420bis/ter Wetboek van Strafrecht)|-valsheid in geschrifte (artikel 225 Wetboek van Strafrecht);|Artikel 140 Wetboek van Strafrecht|art 140 lid 1 Wetboek van Strafrecht|BIJLAGE II: bewijsmiddelenoverzicht facturen|Nummer|Afkomstig van|Gericht aan|Omschrijving|Factuurdatum|Bedrag (excl. BTW)|Betaaldatum|D-0422|[bedrijf 1] B.V.|[bedrijf 9] B.V.|Adviesdiensten t.b.v. [bedrijf 9] B.V.|25 oktober 2010|€ 3.450,00|11 november 2010|D-0423|[bedrijf 1] B.V.|[bedrijf 9] B.V.|Adviesdiensten t.b.v. [bedrijf 9] B.V.|16 november 2010|€ 8.943,75|19 november 2010|D-1116|[bedrijf 1] B.V.|[bedrijf 9] B.V.|Adviesdiensten t.b.v. [bedrijf 9] B.V.|16 december 2010|€ 8.212,50|20 december 2010|D-1117|[bedrijf 1] B.V.|[bedrijf 9] B.V.|Adviesdiensten t.b.v. [bedrijf 9] B.V.|19 januari 2011|€ 8.887,50|26 januari 2011|D-1118|[bedrijf 1] B.V.|[bedrijf 9] B.V.|Adviesdiensten t.b.v. [bedrijf 9] B.V.|15 februari 2011|€ 7.612,50|18 februari 2011|D-1119|[bedrijf 1] B.V.|[bedrijf 9] B.V.|Adviesdiensten t.b.v. [bedrijf 9] B.V.|16 maart 2011|€ 7.593,75|20 maart 2011|D-1120|[bedrijf 1] B.V.|[bedrijf 9] B.V.|Adviesdiensten t.b.v. [bedrijf 9] B.V.|14 april 2011|€ 10.706,25|20 april 2011|D-1121|[bedrijf 1] B.V.|[bedrijf 9] B.V.|Adviesdiensten t.b.v. [bedrijf 9] B.V.|15 mei 2011|€ 9.693,75|24 mei 2011|D-1122|[bedrijf 1] B.V.|[bedrijf 9] B.V.|Adviesdiensten t.b.v. [bedrijf 9] B.V.|16 juni 2011|€ 10.706,25|19 juni 2011|D-1123|[bedrijf 1] B.V.|[bedrijf 9] B.V.|Adviesdiensten t.b.v. [bedrijf 9] B.V.|19 juli 2011|€ 9.543,75|22 juli 2011|D-1124|[bedrijf 1] B.V.|[bedrijf 9] B.V.|Adviesdiensten t.b.v. [bedrijf 9] B.V.|19 augustus 2011|€ 10.912,50|25 augustus 2011|D-1125|[bedrijf 1] B.V.|[bedrijf 9] B.V.|Adviesdiensten t.b.v. [bedrijf 9] B.V.|12 september 2011|€ 3.937,50|14 september 2011|D-1126|[bedrijf 1] B.V.|[bedrijf 9] B.V.|Adviesdiensten t.b.v. [bedrijf 9] B.V.|16 oktober 2011|€ 9.262,50|1 november 2011|D-1127|[bedrijf 1] B.V.|[bedrijf 9] B.V.|Adviesdiensten t.b.v. [bedrijf 9] B.V.|16 november 2011|€ 11.175,00|17 november 2011|D-1128|[bedrijf 1] B.V.|[bedrijf 9] B.V.|Adviesdiensten t.b.v. [bedrijf 9] B.V.|15 december 2011|€ 12.543,75|15 december 2011|D-1129|[bedrijf 1] B.V.|[bedrijf 9] B.V.|Adviesdiensten t.b.v. [bedrijf 9] B.V.|12 januari 2012|€ 9.262,50|14 januari 2012|Totaal:|€ 142.443,75|D-1130|[bedrijf 1] / Trade B.V.|[bedrijf 9] B.V.|Adviesdiensten t.b.v. [bedrijf 9] B.V.|12 januari 2012|€ 12.600,00|23 februari 2012|D-1131|[bedrijf 2] B.V.|[bedrijf 9] B.V.|Adviesdiensten t.b.v. [bedrijf 9] B.V.|15 maart 2012|€ 11.531,25|17 maart 2012|D-1132|[bedrijf 2] B.V.|[bedrijf 9] B.V.|Adviesdiensten t.b.v. [bedrijf 9] B.V.|28 april 2012|€ 13.500,00|29 april 2012|D-1133|[bedrijf 2] B.V.|[bedrijf 9] B.V.|Adviesdiensten t.b.v. [bedrijf 9] B.V.|16 mei 2012|€ 11.137,50|17 mei 2012|D-1134|[bedrijf 2] B.V.|[bedrijf 9] B.V.|Adviesdiensten t.b.v. [bedrijf 9] B.V.|15 juni 2012|€ 10.612,50|17 juni 2012|D-1135|[bedrijf 2] B.V.|[bedrijf 9] B.V.|Adviesdiensten t.b.v. [bedrijf 9] B.V.|15 juli 2012|€ 10.462,50|18 juli 2012|D-1136|[bedrijf 2] B.V.|[bedrijf 9] B.V.|Adviesdiensten t.b.v. [bedrijf 9] B.V.|24 augustus 2012|€ 10.987,50|9 september 2012|D-1137|[bedrijf 2] B.V.|[bedrijf 9] B.V.|Adviesdiensten t.b.v. [bedrijf 9] B.V.|14 september 2012|€ 6.150,00|19 september 2012|D-1138|[bedrijf 2] B.V.|[bedrijf 9] B.V.|Adviesdiensten t.b.v. [bedrijf 9] B.V.|14 oktober 2012|€ 9.618,75|17 oktober 2012|D-1139|[bedrijf 2] B.V.|[bedrijf 9] B.V.|Adviesdiensten t.b.v. [bedrijf 9] B.V.|11 november 2012|€ 13.256,25|24 november 2012|D-0424|[bedrijf 2] B.V.|[bedrijf 9] B.V.|Adviesdiensten t.b.v. [bedrijf 9] B.V.|16 december 2012|€ 13.500,00|17 december 2012|D-0425|[bedrijf 2] B.V.|[bedrijf 9] B.V.|Adviesdiensten t.b.v. [bedrijf 9] B.V.|17 januari 2013|€ 10.987,50|26 januari 2013|Totaal:|€ 134.343,75|D-0427|[bedrijf 9] B.V.|[bedrijf 1] B.V.|Advieswerkzaamheden t.b.v. [bedrijf 10] BV|20 november 2010|€ 798,75|29 november 2010|D-0428|[bedrijf 9] B.V.|[bedrijf 1] B.V.|Advieswerkzaamheden t.b.v. [bedrijf 10] BV|17 december 2010|€ 1.635,00|30 december 2010|D-1140|[bedrijf 9] B.V.|[bedrijf 1] B.V.|Advieswerkzaamheden t.b.v. [bedrijf 10] BV|24 januari 2011|€ 1.368,75|26 januari 2011|D-1141|[bedrijf 9] B.V.|[bedrijf 1] B.V.|Advieswerkzaamheden t.b.v. [bedrijf 10] BV|18 februari 2011|€ 2.201,25|18 februari 2011|D-1142|[bedrijf 9] B.V.|[bedrijf 1] B.V.|Advieswerkzaamheden t.b.v. [bedrijf 10] BV|20 maart 2011|€ 1.685,63|20 maart 2011|D-1143|[bedrijf 9] B.V.|[bedrijf 1] B.V.|Advieswerkzaamheden t.b.v. [bedrijf 10] BV|17 april 2011|€ 2.313,75|20 april 2011|D-1144|[bedrijf 9] B.V.|[bedrijf 1] B.V.|Advieswerkzaamheden t.b.v. [bedrijf 10] BV|24 mei 2011|€ 2.118,75|24 mei 2011|D-1145|[bedrijf 9] B.V.|[bedrijf 1] B.V.|Advieswerkzaamheden t.b.v. [bedrijf 10] BV|19 juni 2011|€ 2.390,63|19 juni 2011|D-1146|[bedrijf 9] B.V.|[bedrijf 1] B.V.|Advieswerkzaamheden t.b.v. [bedrijf 10] BV|21 juli 2011|€ 1.747,50|22 juli 2011|D-1147|[bedrijf 9] B.V.|[bedrijf 1] B.V.|Advieswerkzaamheden t.b.v. [bedrijf 10] BV|25 augustus 2011|€ 1.974,38|25 augustus 2011|D-1148|[bedrijf 9] B.V.|[bedrijf 1] B.V.|Advieswerkzaamheden t.b.v. [bedrijf 10] BV|14 september 2011|€ 928,13|14 september 2011|D-1149|[bedrijf 9] B.V.|[bedrijf 1] B.V.|Advieswerkzaamheden t.b.v. [bedrijf 10] BV|17 november 2011|€ 2.073,75|17 november 2011|D-1150|[bedrijf 9] B.V.|[bedrijf 1] B.V.|Advieswerkzaamheden t.b.v. [bedrijf 10] BV|15 december 2011|€ 1.830,00|15 december 2011|D-1151|[bedrijf 9] B.V.|[bedrijf 1] B.V.|Advieswerkzaamheden t.b.v. [bedrijf 10] BV|14 januari 2012|€ 1.796,25|14 januari 2012|Totaal|: € 24.862,52|D-1152|[bedrijf 9] B.V.|[bedrijf 2] B.V.|Advieswerkzaamheden t.b.v. [bedrijf 10] BV|18 februari 2012|€ 2.002,50|23 februari 2012|D-1153|[bedrijf 9] B.V.|[bedrijf 2] B.V.|Advieswerkzaamheden t.b.v. [bedrijf 10] BV|29 april 2012|€ 1.290,00|29 april 2012|D-1154|[bedrijf 9] B.V.|[bedrijf 2] B.V.|Advieswerkzaamheden t.b.v. [bedrijf 10] BV|16 mei 2012|€ 1.608,75|17 mei 2012|D-1155|[bedrijf 9] B.V.|[bedrijf 2] B.V.|Advieswerkzaamheden t.b.v. [bedrijf 10] BV|17 juni 2012|€ 1.610,63|17 juni 2012|D-1156|[bedrijf 9] B.V.|[bedrijf 2] B.V.|Advieswerkzaamheden t.b.v. [bedrijf 10] BV|18 juli 2012|€ 1.365,00|18 juli 2012|D-1157|[bedrijf 9] B.V.|[bedrijf 2] B.V.|Advieswerkzaamheden t.b.v. [bedrijf 10] BV|8 september 2012|€ 1.185,00|9 september 2012|D-1158|[bedrijf 9] B.V.|[bedrijf 2] B.V.|Advieswerkzaamheden t.b.v. [bedrijf 10] BV|19 september 2012|€ 946,88|19 september 2012|D-1159|[bedrijf 9] B.V.|[bedrijf 2] B.V.|Advieswerkzaamheden t.b.v. [bedrijf 10] BV|24 november 2012|€ 2.690,63|24 november 2012|D-0429|[bedrijf 9] B.V.|[bedrijf 2] B.V.|Advieswerkzaamheden t.b.v. [bedrijf 10] BV|17 december 2012|€ 2.683,13|17 december 2012|D-0430|[bedrijf 9] B.V.|[bedrijf 2] B.V.|Advieswerkzaamheden t.b.v. [bedrijf 10] BV|31 december 2012|€ 750,00|26 januari 2013|Totaal|: € 16.132,52|BIJLAGE III: de bewezenverklaring|De rechtbank acht wettig en overtuigend bewezen dat [verdachte]|Niveau 2|3.|in de periode van 25 oktober 2010 tot en met 26 januari 2013 in Nederland, tezamen en in vereniging met een ander, opzettelijk voorhanden heeft gehad|zestien (16) facturen van [bedrijf 1] BV gericht aan [bedrijf 9] BV ten bedrage van in totaal Euro 142.443,75 (exclusief btw) (te weten: D-0422 en D-0423 en D-1116 en D-1117 en D-1118 en D-1119 en D-1120 en D-1121 en D-1122 en D-1123 en D-1124 en D-1125 en D-1126 en D-1127 en D-1128 en D-1129)|en|twaalf (12) facturen van [bedrijf 2] BV gericht aan [bedrijf 9] BV ten bedrage van in totaal Euro 134.343,75 (exclusief btw) (te weten: D-1130 en D-1131 en D-1132 en D-1133 en D-1134 en D-1135 en D-1136 en D-1137 en D-1138 en D-1139 en D-0424 en D-0425)|zijnde telkens een geschrift dat bestemd was om tot bewijs van enig feit te dienen, terwijl hij, verdachte, en zijn mededader telkens wisten dat dat geschrift bestemd was tot gebruik als ware dat geschrift echt en onvervalst, en bestaande die valsheid telkens hierin|dat op die factuur is vermeld dat door [bedrijf 1] BV en/of [bedrijf 2] BV en/of [medeverdachte 1] werkzaamheden en/of diensten (te weten: ""adviesdiensten"") zijn verricht ten behoeve van/voor hem, verdachte en/of [bedrijf 9] BV, terwijl in werkelijkheid die werkzaamheden en/of diensten niet, door [bedrijf 1] BV en/of [bedrijf 2] BV en/of [medeverdachte 1] zijn verricht ten behoeve van/voor hem, verdachte, en/of [bedrijf 9] BV|en|dat op die factuur een factuurbedrag is vermeld dat in werkelijkheid geen betrekking heeft op de in|die factuur vermelde werkzaamheden en/of diensten;|4.|in de periode van 29 november 2010 tot en met 28 februari 2013 in Nederland, telkens anders dan als ambtenaar, optredend als lasthebber van SNS Property Finance BV (belast met het management van de nationale en internationale equity posities van SNS PF en alle daaruit voortvloeiende werkzaamheden), naar aanleiding van hetgeen hij, verdachte, bij de uitvoering van zijn last heeft gedaan, telkens een belofte, te weten de toezegging van/instemming door [medeverdachte 7] om een|vast gedeelte/bedrag per door [A] en [B] gewerkt/te declareren uur aan hem, verdachte en/of zijn bedrijf te betalen en giften, te weten de betaling van in totaal Euro 798,75|(exclusief  btw) door [medeverdachte 1] en/of zijn bedrijf en/of door [medeverdachte 7] en een verrekening van in totaal Euro 45.101,41 (exclusief btw) met het door hem, verdachte, te betalen resterende en/of (nog) verschuldigde geldbedrag aan [medeverdachte 1] en/of [medeverdachte 7] heeft aangenomen en dit aannemen in|strijd met de goede trouw telkens heeft verzwegen tegenover zijn werkgever en/of lastgever;|5.|in de periode van 20 november 2010 tot en met 31 december 2012 in Nederland, tezamen en in vereniging met een ander,|veertien (14) facturen van [bedrijf 9] BV gericht aan [bedrijf 1] BV ten bedrage van in totaal Euro 24.862,52 (exclusief btw) (te weten: D-0427 en D-0428 en D-1140 en D-1141 en D-1142 en D-1143 en D-1144 en D-1145 en D-1146 en D-1147 en D-1148 en D-1149 en D-1150 en D-1151),|en|tien (10) facturen van [bedrijf 9] BV gericht aan [bedrijf 2] BV ten bedrage van in totaal Euro 16.132,52 (exclusief btw) (te weten: D-1152 en D-1153 en D-1154 en D-1155 en D-1156 en D-1157 en D-1158 en D-1159 en D-0429 en D-0430),|zijnde telkens een geschrift dat bestemd was om tot bewijs van enig feit te dienen, valselijk heeft opgemaakt, immers hebben hij, verdachte, en zijn mededader valselijk en/of in strijd met de waarheid zakelijk weergegeven-|op die facturen vermeld dat door [bedrijf 9] BV en/of hem, verdachte, werkzaamheden en/of diensten (te weten: ""advieswerkzaamheden t.b.v. [bedrijf 10] "") zijn verricht ten behoeve van/voor [medeverdachte 1] en/of [bedrijf 1] BV en/of [bedrijf 2] BV, terwijl in werkelijkheid die|werkzaamheden en/of diensten niet door [bedrijf 9] BV en/of hem, verdachte, zijn verricht ten behoeve van/voor [medeverdachte 1] en/of [bedrijf 1] BV en/of [bedrijf 2] BV|en telkens|op die facturen factuurbedragen vermeld die in werkelijkheid geen betrekking hebben op de in|die facturen vermelde werkzaamheden en/of diensten,|zulks telkens met het oogmerk om dat geschrift als echt en onvervalst te gebruiken en/of door anderen te doen gebruiken;|6.|op 29 november 2010 in Nederland, tezamen en in vereniging met een ander, van een voorwerp, te weten een geldbedrag van Euro 798,75 (exclusief btw), ontvangen van [medeverdachte 1] op basis van de|factuur D-0427, de werkelijke aard heeft verhuld en dat geldbedrag voorhanden heeft gehad, terwijl hij, verdachte, en zijn mededader, wisten dat dat geldbedrag onmiddellijk afkomstig was uit enig misdrijf;|7.|in de periode van 20 september 2010 tot en met 4 maart 2013 in Nederland opzettelijk heeft deelgenomen aan een organisatie, te weten een organisatieverband van natuurlijke personen en|rechtspersonen, bestaande uit hem, verdachte, en [medeverdachte 3] en  [medeverdachte 1] en [medeverdachte 2] en [medeverdachte 4] en [medeverdachte 7] en [bedrijf 8] BV en [bedrijf 1] BV en [bedrijf 2] BV en [bedrijf 3] NV en [bedrijf 13] BV en [bedrijf 5] ( [bedrijf 5] ) BV en [bedrijf 9] BV en [bedrijf 6] , welke organisatie tot oogmerk had het plegen van misdrijven, namelijk|- actieve en passieve niet-ambtelijke omkoping|- ( gewoonte)witwassen|-valsheid in geschrift.|Voor zover niet anders vermeld, wordt in de hierna volgende voetnoten telkens verwezen naar bewijsmiddelen die zich in het aan deze zaak ten grondslag liggende FIOD dossier, nummer 51693, bevinden, volgens de in dat dossier toegepaste nummering (onderzoek Mount Nepal, inhoudende 28 ordners). Tenzij anders vermeld, gaat het daarbij om processen-verbaal, in de wettelijke vorm opgemaakt door daartoe bevoegde opsporingsambtenaren. AH staat voor ambtshandeling, ZPV staat voor zaaksproces-verbaal, V staat voor proces-verbaal van verhoor verdachte en G staat voor proces-verbaal verhoor getuige. Waar wordt verwezen naar D betreft het andere geschriften als bedoeld in artikel 344, eerste lid, onder 5, van het Wetboek van Strafvordering.|AH-020, pagina 2|D-1330|D-1330|V04-05, pagina 10|V04-05, pagina 11|D-0275, pagina 1 en 2|V04-05, pagina 3|V01-10, pagina 3|V01-10, pagina 4|D-0258, pagina 3|V15-01, pagina 3|D-0230|AH-042, pagina 2|V04-07, pagina 9|V04-07, pagina 10|V04-05, pagina 6|V04-07, pagina 10|V04-05, pagina 7|V04-06, pagina 8|V10-01, pagina 2|V12-03, pagina 2|V15-01, pagina 2|Salvadanaio: D-0167 en Consus: D-0152|V11-01, pagina 3|D-0764a|AH-067, pagina 9|D-0314|AH-067, pagina 9|V11-01, pagina 3|V11-01, pagina 4|V11-01, pagina 3|V11-01, pagina 4|V11-01, pagina 6|Bijlage II: bewijsmiddelenoverzicht facturen|AH-042, pagina 25|V04-07, pagina 12|V04-07, pagina 11|V11-01, pagina 8|V11-03, pagina 7|V11-02, pagina 11|V11-01, pagina 8|AH-067, pagina 28|D-0386|Bijlage II: bewijsmiddelenoverzicht facturen|AH-042, pagina 25|AH-067, pagina 28|V15-01, pagina 2|AH-042, pagina 27|V15-01, pagina 3|V15-01, pagina 4|V15-01, pagina 5|V15-01, pagina 8|V15-01, pagina 9|V04-07, pagina 14|V04-05, pagina 6|V04-05, pagina 8|V04-05, pagina 9|V04-05, pagina 8|V15-01, pagina 5|V15-01, pagina 6|Bijlage II: bewijsmiddelenoverzicht facturen|AH-042, pagina 24|AH-042, pagina 25"
ECLI:NL:RBMID:2005:AZ5290,none,Uitspraak,43505 HA ZA 04-315,Civiel recht|Civiel recht; Personen- en familierecht,Rechtbank Middelburg,2005-06-29 00:00:00,none,Eerste aanleg - enkelvoudig|Eerste en enige aanleg,none,none,Raad voor de Rechtspraak,2013-04-05 00:00:00,2014-04-13 12:08:15,"Boedelscheiding|''(...)|Bij de verdeling van de gemeenschap van goederen dient, zoals [gedaagde] terecht stelt, de samenstelling van die gemeenschap te worden bepaald per datum inschrijving echt-scheidingsbeschikking, zijnde 20 april 2004.|Gelet hierop behoren de navolgende boedelbestanddelen in ieder geval tot de gemeenschap van goederen:|Activa:|a. echtelijke woning te Cadzand,[adres]es];|b. volle eigendom van de navolgende landbouwgronden|(...)''","RECHTBANK MIDDELBURG|Sector civiel recht|Vonnis van 29 juni 2005 in de zaak van:|rolnr: 315/04|[eiseres]: de vrouw,|wonende te Nieuwvliet, gemeente Sluis,|eiseres,|procureur: mr. A.I. Cambier,|tegen:|[g[gedaagde], hierna: de man,|wonende te Cadzand, gemeente Sluis,|gedaagde,|procureur: mr. J.L.M. Burlet.|1. Het verloop van de procedure|1.1. De rechtbank verwijst naar haar tussenvonnis d.d. 18 augustus 2004. Ter uitvoering daarvan heeft op 27 oktober 2004 een comparitie van partijen plaatsgevonden, waarvan proces-verbaal is opgemaakt.|1.2. Hierna zijn de volgende processtukken gewisseld:|- akte zijdens de vrouw;|- antwoordakte zijdens de man.|2. De feiten|2.1. Partijen zijn ex-echtelieden. Bij beschikking van deze rechtbank d.d. 7 januari 2004 is de echtscheiding uitgesproken in het tussen partijen gesloten huwelijk, welke beschikking op 20 april 2004 is ingeschreven in de registers van de burgerlijke stand van de gemeente Terneuzen.|2.2. Partijen hebben gedurende het huwelijk een landbouwbedrijf geëxploiteerd.|2.3. Met daartoe verkregen verlof van de voorzieningenrechter bij deze rechtbank heeft de vrouw op 13 november 2003 conservatoir maritaal beslag gelegd op alle eigendommen van partijen.|2.4. Op grond van het vonnis van de voorzieningenrechter bij deze rechtbank d.d. 11 maart 2004 heeft de vrouw ten titel van voorschot op de verdeling van de huwelijksgoederen-gemeenschap een bedrag van € 12.332,10 ontvangen.|3. Het geschil en de beoordeling daarvan|3.1. De rechtbank verwijst naar haar tussenvonnis van 18 augustus 2004.|3.2. Partijen verschillen van mening over de verdeling van de tussen hen bestaande gemeenschap van goederen.|Omvang te verdelen gemeenschap van goederen|3.3.1. Bij de verdeling van de gemeenschap van goederen dient, zoals [gedaagde] terecht stelt, de samenstelling van die gemeenschap te worden bepaald per datum inschrijving echt-scheidingsbeschikking, zijnde 20 april 2004.|Gelet hierop behoren de navolgende boedelbestanddelen in ieder geval tot de gemeenschap van goederen:|Activa:|a. echtelijke woning te Cadzand,[adres]es];|b. volle eigendom van de navolgende landbouwgronden, kadastraal bekend, gemeente Sluis, [nummer] nr.:|- 165, groot 3.41, 60 ha|- [nummer], groot 1.67, 00 ha|- 613, groot 1.49, 70 ha|- 614, groot 1.54, 40 ha|- 686, groot 4.99, 30 ha;|c. perceel landbouwgrond in erfpacht van AMEV tot 2026, kadastraal bekend gemeente Sluis, [nummer], nr. 171, groot 9.73, 40 ha;|d. diverse percelen landbouwgrond in pacht:|-    kadastraal bekend gemeente Sluis, [nummer], nr. 901, groot 1.86, 75 ha|- kadastraal bekend gemeente Sluis, [nummer], nr. 902, groot 1.86, 75 ha|- kadastraal bekend gemeente Sluis, [nummer], nr. 172, groot 1.57, 00 ha|- kadastraal bekend gemeente Sluis, [nummer], nr. 150, groot 4.00, 00 ha|- kadastraal bekend gemeente Sluis, [nummer], nr. 903, groot 0.88, 64 ha|- kadastraal bekend gemeente Sluis, [nummer], nr. 904, groot 0.88, 64 ha|- pacht van Staatsbosbeheer, groot 8.65, 00 ha|- pacht van Staatsbosbeheer, groot 11.65, 10 ha|- pacht van [D.B.], groot 2.20, 00 ha|- pacht van [F.D.], groot 2.83, 00 ha;|e. afkoopwaarde levensverzekering Aegon met polisnummer LA [nummer];|f. veestapel bestaande uit 46 runderen;|g. 64 schapen en lammeren;|h. landbouwinventaris;|i. bietenquotum;|j. gebruiksrecht [adres] 9;|k. aandeel nalatenschap J.P. [gedaagde];|l. opbrengst landbouwbedrijf;|m. privé-inboedel;|n. aandelen c.q. obligaties CSM Suiker B.V. en Koninklijke Coöperatie Cosun U.A.;|o. belastingteruggaven over de jaren 2001, 2002, 2003;|Passiva:|p. ambtshalve naheffingsaanslagen Minas over 2002;|q. Aanslag 2001 Premie Ziekenfondswet en WAZ.|3.3.2. Volgens de vrouw behoort ook de opbrengst van de verkoop van het perceel [nummer] 152 en de belastingteruggaven 1999 en 2000 tot de te verdelen gemeenschap van goederen.|De man stelt dat deze posten voor ontbinding van het huwelijk door partijen zijn ontvangen,  dat de opbrengst van de verkoop van het perceel is opgegaan in het bedrijf tijdens het huwelijk en dat de belastingteruggaven 1999 een 2000 zijn uitgegeven tijdens het huwelijk door partijen. Deze posten vallen derhalve niet in de verdeling.|Nu de vrouw nog niet op deze stellingen van de man heeft kunnen reageren, zal zij hiertoe alsnog in de gelegenheid worden gesteld.|3.3.3. De man stelt in zijn conclusie van antwoord dat ook de navolgende schulden tot de huwelijksgoederengemeenschap behoren:|- ABN AMRO € 12.176,46;|- Graanhandel Risseeuw € 8.662,55;|- Graanhandel Risseeuw € 711,41;|- Kools Loon- en Grondverzetbedrijf € 4.966,36;|- Kools Loon- en Grondverzetbedrijf € 333,90;|- Staatsbosbeheer € 535, 33;|- Staatsbosbeheer € 1.565,76;|- Hoofdproduktschap Akkerbouw € 162,46;|- Ministerie van Landbouw € 110,61,|en heeft ten aanzien van deze schulden bewijsstukken van (ruim) voor de datum van de ontbinding van het huwelijk overgelegd.|De vrouw heeft op deze stelling van de man nog niet kunnen reageren.|Teneinde te kunnen beoordelen of en tegen welke waarde voornoemde posten in de verdeling dienen te worden betrokken, dient de man derhalve opgave te doen van bovengenoemde schulden, voorzover die op 20 april 2004 nog niet betaald waren en de hoogte van de schulden per die datum, dit onder overlegging van schriftelijke bewijsstukken. De vrouw zal vervolgens in de gelegenheid worden gesteld hierop te reageren.|3.3.4. Ten aanzien van de hierboven onder q opgenomen aanslagen heeft de man stukken overgelegd waaruit blijkt dat die schulden op 20 april 2004 nog niet betaald waren en waaruit de hoogte van die schulden blijkt. Nu dit huwelijkse schulden betreffen en partijen in gemeenschap van goederen getrouwd waren, vallen deze schulden met een waarde van|€ 1.002,00 respectievelijk € 3.150,00 in de te verdelen gemeenschap en moeten zij door partijen gezamenlijk worden voldaan.|Peildatum voor de waardering van de boedelbestanddelen|3.4. Met betrekking tot de peildatum voor de waardering van de tot de gemeenschap behorende vermogensbestanddelen overweegt de rechtbank dat, zoals de man terecht stelt, uitgangspunt bij verdeling van tot de gemeenschap behorende goederen is dat bij de bepaling van de waarde uitgegaan dient te worden van de waarde ten tijde van de verdeling. Hiervan kan worden afgeweken indien door partijen anders is overeengekomen of als op grond van de redelijkheid en billijkheid een andere datum moet gelden.|Niet gesteld noch gebleken is dat partijen een peildatum zijn overeengekomen.|Dat de vrouw de echtelijke woning reeds op 7 augustus 2003 heeft verlaten, is onvoldoende om daaruit af te leiden dat naar redelijkheid en billijkheid een andere datum dient te gelden, temeer nu de gemeenschap tussen partijen sedertdien is blijven voortbestaan. Voor de waardering zal derhalve in beginsel worden uitgegaan van de datum van de verdeling.|Ad a, b, c, d, f, g, h en i|3.5.1. Ten aanzien van de waarderingsgrondslag van de tot de gemeenschap behorende vermogensbestanddelen onder a, b, c, d, f, g, h en i stelt de vrouw dat deze bestanddelen moeten worden gewaardeerd naar de vrije onderhandse verkoopwaarde, waarbij de woning niet door de ter gelegenheid van de comparitie voorgestelde landbouwtaxateur moet worden getaxeerd, maar door een te benoemen beëdigd taxateur op het gebied van woningen. De echtelijke woning is geen bedrijfswoning aangezien dit geen boerenerf in de traditionele zin des woords betreft, maar een dijkwoning die los staat van het landbouwbedrijf.|De vrouw stelt dat er geen omstandigheden aanwezig zijn die rechtvaardigen dat ten aanzien van de boedelbestanddelen die gerelateerd zijn aan het landbouwbedrijf voor wat betreft de waardering daarvan wordt afgeweken van het algemene uitgangspunt dat gewaardeerd wordt naar de waarde in het vrije economische verkeer. Er bestaat derhalve geen grond voor waardering tegen agrarische waarde op een zodanige wijze dat een lonende exploitatie nog tot de mogelijkheden behoort.|De man is bijna 62 jaar oud. Meer dan de helft van de areaal landbouwgrond bestaat uit pachtgronden en de pachtcontracten eindigen in beginsel als de man 65 jaar oud wordt. Daarna mag verondersteld worden dat de onderneming wordt geliquideerd, aangezien dan geen lonende exploitatie meer mogelijk is. De man wordt dan ongerechtvaardigd verrijkt, omdat de gronden dan een aanzienlijk hogere waarde vertegenwoordigen dan de agrarische waarde en de vrouw daarop geen aanspraak meer kan maken. Bovendien is gelet op de wijze waarop het bedrijf wordt geëxploiteerd geen sprake van levensvatbaarheid, zodat ook dit geen argument oplevert om te waarderen tegen agrarische waarde. De man kan niet met zijn bedrijf in de kosten van zijn levensonderhoud voorzien en heeft bovendien afgelopen jaar reeds seizoenwerk bij derden verricht. Voorts is het gelet op de financiële positie waarin het bedrijf verkeert niet mogelijk om een financiering te verkrijgen teneinde de vrouw uit te kopen, zodat waardering tegen de (maximale) financieringsmogelijkheden zou betekenen dat de vrouw niets krijgt.|De vrouw stelt verder dat bij waardering tegen agrarische waarde een meerwaardeclausule dient te worden opgenomen zodat de man na het bereiken van de leeftijd van 65 jaar alsnog haar aandeel in het verschil tussen de vrije economische waarde en de agrarische waarde aan haar dient uit te keren.|3.5.2. De man stelt dat voor de waardebepaling van de te verdelen boedelbestanddelen a, b, c, d, f, g, h en i gelet op de redelijkheid en billijkheid dient te worden uitgegaan van de agrarische waarde, zodat hij in staat is het landbouwbedrijf voort te zetten en de uitkoop van de vrouw te financieren. Indien gewaardeerd moet worden tegen de vrije verkoopwaarde, dan zal dat inhouden dat het bedrijf dient te worden geliquideerd.|Het landbouwbedrijf is de enige bron van inkomsten, zodat hij een groot financieel en emotioneel belang heeft bij voortzetting van het bedrijf. Bovendien is het een algemeen belang in de zin van art. 3:185 lid 1 BW dat het bedrijf wordt voortgezet en niet wordt geliquideerd. Gelet op zijn leeftijd zal hij niet in staat zijn om inkomsten te verwerven en zal hij moeten interen op zijn vermogen totdat hij de 65-jarige leeftijd bereikt, hetgeen onredelijk is. Voorts stelt de man dat het bedrijf wel levensvatbaar is.|Ten aanzien van de echtelijke woning heeft eveneens te gelden dat deze tegen de agrarische waarde dient te worden gewaardeerd, aangezien de woning dient te worden beschouwd als een bedrijfswoning. De woning ligt dichtbij de veestallen en de overige door hem gebruikte bedrijfsruimten en percelen grond.|Geen bezwaar bestaat tegen het opnemen van een meerwaardeclausule indien wordt afgerekend tegen agrarische waarde, in die zin dat aan de vrouw na het bereiken van de 65-jarige leeftijd door de man alsnog haar aandeel in het verschil tussen de vrije economische waarde en de agrarische waarde wordt uitgekeerd, waarbij beide waarden reeds nu moeten worden vastgesteld.|3.5.3. Voor de waarderingsgrondslag van de tot de gemeenschap van goederen behorende vermogensbestanddelen a, b, c, d, f, g, h en i dient in beginsel te worden uitgegaan van de waarde van die bestanddelen in het vrije economische verkeer, tenzij de rechtssfeer tussen de boedelgenoten met zich meebrengt dat de bestanddelen tegen een andere waarde in de verdeling dienen te worden betrokken. De rechtssfeer tussen de boedelgenoten wordt beheerst door de maatstaven van de redelijkheid en billijkheid.|Gelet op de omstandigheid dat het landbouwbedrijf een familiebedrijf is, waarvoor partijen jarenlang hard gewerkt hebben en de omstandigheid dat het bedrijf in principe de enige bron van inkomsten is voor de man, zou de man in beginsel in staat moeten worden gesteld om het landbouwbedrijf voort te zetten. In dat geval zou het bedrijf moeten worden gewaardeerd naar agrarische waarde, hetgeen zoals tussen partijen vaststaat wordt gekoppeld aan de (maximale) financieringsmogelijkheden. Dit betekent dat naast het benoemen van een landbouwkundig taxateur eveneens een accountant als deskundige dient te worden benoemd teneinde de (maximale) financieringsmogelijkheden te kunnen beoordelen, hetgeen een kostbare aangelegenheid is. Voordat deze deskundigen aan de slag gaan, dient een voorschot door partijen te worden voldaan. Dit zal echter een probleem opleveren, aangezien beide partijen hebben aangegeven niet over liquide middelen te beschikken. Bovendien dienen partijen voor de waardebepaling op bovenstaande wijze te beschikken over jaarstukken van de onderneming. Vaststaat dat deze stukken sinds 2000 niet meer zijn opgesteld en dat partijen niet over liquide middelen beschikken om die jaarstukken alsnog op te laten stellen. Door deze wijze van verdelen zal derhalve een impasse ontstaan, waarbij de man nagenoeg over het gehele gemeenschappelijke vermogen kan beschikken en de vrouw met lege handen staat. Dit is mede gelet op de lange duur van het huwelijk en de vele jaren waarin beide partijen hebben bijgedragen aan de exploitatie van de onderneming niet redelijk ten opzichte van de vrouw.|Gelet op voornoemde omstandigheden en op de omstandigheid dat de man over een zeer gering aantal jaren de 65-jarige leeftijd zal bereiken waarna de pachtcontracten eindigen en omdat te verwachten valt dat een rendabele exploitatie van de onderneming niet meer mogelijk is, is het gelet op de belangen van de vrouw redelijk om op een andere wijze te verdelen. Verdeling tegen de vrije verkoopwaarde ligt dan in de rede. Hiervoor dient een landbouwdeskundige te worden benoemd die bovengenoemde bestanddelen, met uitzondering van bestanddeel a, waardeert naar vrije verkoopwaarde per datum verdeling.|Het is de rechtbank ambtshalve bekend dat het perceel landbouwgrond kadastraal bekend gemeente Sluis [nummer] nummer [nummer], het bietenquotum verbonden aan de eigendommen en (erf)pachtgronden en de veestapel (koeien en schapen) met toestemming van de voorzieningenrechter reeds tegen marktwaarde te gelde zijn gemaakt, zodat deze bestanddelen niet in het deskundigenonderzoek dienen te worden betrokken.|Tijdens de comparitie van partijen op 27 oktober 2004 hebben partijen ingestemd met benoeming van de heer E.E.C. Verschueren te Vogelwaarde tot deskundige. De heer Verschueren heeft verklaard dat hij vrij staat om in onderhavige zaak tot deskundige te worden benoemd en daartoe ook bereid te zijn, zodat de rechtbank hem tot deskundige zal benoemen. De rechtbank zal aan de deskundige na te noemen vragen voorleggen.|3.5.4. Ten aanzien van boedelbestanddeel a is de rechtbank van oordeel dat dit geen bedrijfswoning betreft die gerelateerd is aan het landbouwbedrijf.|De woning ligt niet op het erf waar ook het vee is gestald en waar de bedrijfsgebouwen van het landbouwbedrijf zijn gelegen. Bovendien grenzen er niet direct landbouwgronden aan de woning. Dat de woning wel in de nabijheid van het bedrijf en de gronden is gelegen, doet hieraan niet af.|Gelet hierop is geen grond aanwezig om ten aanzien van de woning af te wijken van het algemeen geldend uitgangspunt voor waardering, zoals dit onder 3.5.3.1 is weergegeven. De echtelijke woning dient derhalve te worden gewaardeerd en in de verdeling te worden betrokken tegen de vrije verkoopwaarde per datum verdeling. De rechtbank zal een beëdigd taxateur op het gebied van woningen, de heer P.S. Dekker te Oostburg, tot deskundige benoemen. De heer Dekker heeft verklaard dat hij vrij staat om in onderhavige zaak tot deskundige te worden benoemd en daartoe ook bereid te zijn, zodat de rechtbank hem tot deskundige zal benoemen.|De rechtbank zal aan de deskundige na te noemen vragen voorleggen.|3.5.5.. De rechtbank zal bepalen dat de aan de deskundigenonderzoeken verbonden kosten, in afwachting van een beslissing over de proceskosten, door partijen ieder voor de helft moeten worden voorgeschoten.|3.5.6.. De rechtbank brengt onder de aandacht dat de deskundigen bij hun onderzoek partijen in de gelegenheid moet stellen opmerkingen te maken en verzoeken te doen en dat uit de schriftelijke rapporten moet blijken dat dat is gedaan. Ook dient de inhoud van de eventuele opmerkingen c.q. verzoeken in de rapporten te worden weergegeven.|Ad e|3.6. Met betrekking tot e, afkoopwaarde levensverzekering Aegon met polisnummer LA [nummer], staat vast dat op 29 september 2003, derhalve tijdens het huwelijk van partijen, een bedrag van € 18.379,00 op de bankrekeningen van partijen is ontvangen. Ten tijde van de beslaglegging door de vrouw op een aantal bankrekeningen van partijen, waaronder de bankrekening van de man waarop de afkoopwaarde was gestort, bedroeg het saldo van die bankrekeningen € 12.332,10. Dit bedrag is ingevolge een vonnis van de voorzieningenrechter van deze rechtbank d.d. 11 maart 2004 als voorschot op de boedelverdeling reeds aan de vrouw uitgekeerd. Het restant van het bedrag is tijdens het huwelijk uitgegeven en was niet meer aanwezig ten tijde van het vaststellen van de omvang van de te verdelen boedel. Aangezien de vrouw niet over de bankrekening waarop de afkoopwaarde was gestort kon beschikken en dit bedrag door de man is uitgegeven, is het ten opzichte van de vrouw redelijk om in dit geval het volledige bedrag van de afkoopwaarde in de verdeling te betrekken. Aan beide partijen komt de helft van het bedrag, zijnde € 9.189,50 toe. Nu de man daarvan reeds|€ 6.046,90 heeft opgenomen, dient ten gunste van de man nog een bedrag van € 3.142,60 verrekend te worden.|Ad j|3.7. Partijen zijn het er over eens dat het gebruiksrecht [adres] 9 betreft het gebruik van een gedeelte van de bedrijfsgebouwen van de aan de dochter van partijen verkochte boerderij. Zij zijn het er voorts over eens dat dit recht niet op geld waardeerbaar is en derhalve in het kader van de verdeling geen waarde vertegenwoordigt.|De vrouw stelt echter dat dit boedelbestanddeel vanwege problemen tussen de man en de dochter van partijen aan haar dient te worden toegescheiden. Nu de man tegen deze stelling van de vrouw geen verweer heeft gevoerd, zal het bestanddeel aan de vrouw worden toegedeeld.|Ad k|3.8. Ten aanzien van k, nalatenschap J.P. [gedaagde], heeft de man tijdens de comparitie van partijen aangetoond dat deze nalatenschap € 641,71 bedraagt. De vrouw heeft dit erkend. Partijen zijn het er over eens dat dit bestanddeel aan de man moet worden toegescheiden tegen voornoemd bedrag, onder verrekening met de vrouw van de helft van de waarde, zijnde|€ 320,86.|Ad l|3.9. Partijen zijn het er over eens dat de opbrengst van het landbouwbedrijf tot augustus 2003 in de verdeling dient te worden betrokken. Zij twisten alleen over de hoogte van die opbrengst.|Indien en voorzover er opbrengst is gegenereerd met het landbouwbedrijf, dan is dit gedurende het huwelijk van partijen op welke manier dan ook in hun vermogen gevloeid. Nu dat vermogen in het kader van de boedelscheiding tussen partijen dient te worden verdeeld, wordt de bedrijfsopbrengst met de verdeling van die vermogensbestanddelen tussen partijen derhalve automatisch mee verdeeld. Van enige vorm van goodwill is niet gebleken. De rechtbank zal de opbrengst van het landbouwbedrijf dan ook niet apart in de verdeling betrekken.|Ad m|3.10. Partijen zijn het er over eens dat m, de privé-inboedel, reeds tussen hen is verdeeld, zodat de rechtbank daaromtrent niet meer behoeft te oordelen en te beslissen.|Ad n|3.11. Met betrekking tot de aandelen c.q. obligaties CSM Suiker B.V. en Koninklijke Coöperatie Cosun U.A zijn partijen het er over eens dat deze aan de man dienen te worden toegescheiden.|De vrouw stelt onder verwijzing naar productie 10 bij de dagvaarding dat deze aandelen in de verdeling dienen te worden betrokken tegen een waarde van € 849,00.|De man stelt dat de aandelen CSM een waarde van ongeveer € 400,00 bedragen, alsmede dat de aandelen Cosun geen waarde vertegenwoordigen. De aandelen Cosun zijn volgens hem slechts nodig om aan de Suikerunie te mogen leveren.|Partijen verschillen over de waarde van voornoemde aandelen. Gelet op de door de vrouw bij de dagvaarding overgelegde productie 10 is het de rechtbank op dit moment niet duidelijk of en zo ja, welke waarde de aandelen per 20 april 2004 vertegenwoordigden. Nu deze aandelen op naam van de man staan, zal hij in de gelegenheid worden gesteld om stukken over te leggen waaruit blijkt of en zo ja, welke waarde die aandelen per 20 april 2004 vertegen-woordigden. De vrouw zal vervolgens in de gelegenheid worden gesteld hierop te reageren.|Ad o|3.12. Ten aanzien van de belastingteruggaven over de jaren 2001, 2002 en 2003 heeft de vrouw in haar akte van 10 november 2004 aangegeven dat zij een bedrag van € 424,00 per saldo teveel heeft ontvangen van de belastingdienst. Dit bedrag ziet op de periode waarin tussen partijen nog een gemeenschap van goederen bestond.|De man heeft echter na 2000 geen aangifte meer gedaan.|Gelet hierop en op de omstandigheid dat partijen altijd ieder afzonderlijk aangifte deden, behoeft de vrouw het door haar teveel ontvangen bedrag niet in te brengen. Nu de man geen aangifte heeft gedaan, kan hij ook geen bedrag van de belastingdienst terug hebben ontvangen. Gelet hierop en gelet op de verdere omstandigheden van het geval dient een eventueel door de belastingdienst aan de man opgelegde belastingaanslag voor zijn rekening te blijven.|Ad p|3.13. Volgens de vrouw heeft de man verzuimd aangifte te doen als gevolg waarvan de ambtshalve naheffingsaanslagen Minas over 2002 zijn opgelegd. Zij stelt dat indien de man wel aangifte zou hebben gedaan, de aanslag nihil zou zijn geweest. De man heeft derhalve schade aan de gemeenschap toegebracht, zodat hij deze post zonder verrekening met de vrouw dient te voldoen.|De man stelt dat hij de aangifteformulieren niet heeft ontvangen als gevolg waarvan hij niet tijdig aangifte kon doen en de aanslagen zijn opgelegd. Hij heeft inmiddels bezwaar aangetekend.|Enerzijds bestaat de mogelijkheid dat de schuld blijft gehandhaafd na de behandeling van het bezwaar van de man. In dat geval dient deze voor rekening van de man te komen. De man heeft verzuimd aangifte te doen, terwijl hij verantwoordelijk is voor de uitoefening van het bedrijf. Van hem mag derhalve worden verwacht dat hij ervan op de hoogte was dat hij deze aangifte diende te doen. Anderzijds bestaat de mogelijkheid dat de schuld na de behandeling van het bezwaar komt te vervallen. In beide gevallen zullen de naheffingsaanslagen niet in de verdeling worden betrokken.|Ad q|3.14. Met betrekking tot de aanslagen 2001 Premie Ziekenfondswet en WAZ zal de rechtbank, gelet op hetgeen onder 3.3.4. is overwogen, bepalen dat deze aanslagen voor een bedrag van € 4.152,00 in de verdeling zullen worden betrokken. Nu de aanslagen op naam van de man zijn gesteld, zullen deze aan hem worden toegescheiden.|Gebruiksvergoeding echtelijke woning|3.15. Naast verdeling van de tussen partijen bestaande gemeenschap van goederen heeft de vrouw ook een door de man aan haar te betalen gebruiksvergoeding van 4% over het aan haar toekomende vrije vermogen in de echtelijke woning met ingang van augustus 2003 gevorderd, aangezien de man de woning sedert augustus 2003 alleen gebruikt.|De man stelt dat de vrouw indien zij recht heeft op een gebruiksvergoeding ten aanzien van de echtelijke woning pas per datum ontbinding van het huwelijk daarop recht heeft.|Tussen partijen staat als onweersproken vast dat de man sedert augustus 2003 het exclusieve gebruik heeft van de aan partijen gezamenlijk toebehorende echtelijke woning, zodat de vrouw in beginsel recht heeft op een gebruiksvergoeding over het aan haar toekomende vrije vermogen in de echtelijke woning, zijnde het aan haar toekomende deel van de overwaarde. Dit recht bestaat echter pas vanaf de datum van ontbinding van het huwelijk, derhalve vanaf 20 april 2004, omdat de tussen partijen bestaande gemeenschap van goederen dan in beginsel ophoudt te bestaan. Nu de man de vordering van de vrouw op dit punt met uitzondering van de ingangsdatum en ten aanzien van het aan haar toekomende deel van de overwaarde niet heeft bestreden, zal een door de man aan de vrouw te betalen gebruiksvergoeding van 4% per jaar over het aan haar toekomende deel van de overwaarde van de echtelijke woning met ingang van 20 april 2004 worden toegewezen. De hoogte van die gebruiksvergoeding zal worden vastgesteld zodra de waarde van de echtelijke woning is vastgesteld.|3.16. Iedere verdere beslissing zal worden aangehouden.|4. De beslissing|De rechtbank:|- bepaalt dat ten aanzien van de boedelbestanddelen b, c, d en h een deskundigenonderzoek door een deskundige zal worden uitgevoerd en verzoekt de deskundige de volgende vragen te beantwoorden:|1. Hoeveel bedraagt de vrije verkoopwaarde in het economisch verkeer van de landbouwgronden in volle eigendom bij partijen, kadastraal bekend gemeente Sluis, [nummer] nummers 165, 613, 614 en 686?|2. Hoeveel bedraagt de vrije verkoopwaarde in het economisch verkeer van het perceel in erfpacht van AMEV tot 2026, kadastraal bekend gemeente Sluis, [nummer] nummer 171?|3. Hoeveel bedraagt de vrije verkoopwaarde in het economisch verkeer van de diverse percelen landbouwgrond in pacht, kadastraal bekend gemeente Sluis, [nummer], nummers 901, 902, 172, 150, 903 en 904, alsmede de pacht van Staatsbosbeheer (2x), de pacht van [D.B.] en van [F.D.]?|4. Hoeveel bedraagt de vrije verkoopwaarde in het economisch verkeer van de landbouwinventaris van partijen?|5. Heeft u verder nog opmerkingen die voor de beoordeling van de zaak van belang kunnen zijn?|- benoemt tot deskundige:  de heer E.E.C. Verschueren|[adres]|- bepaalt dat ten aanzien van boedelbestanddeel a een deskundigenonderzoek door een deskundige zal worden uitgevoerd en verzoekt de deskundige de volgende vragen te beantwoorden:|1. Hoeveel bedraagt de vrije verkoopwaarde van de woning van partijen in het economisch verkeer, staande en gelegen te [adres] Cadzand,[adres]es], kadastraal bekend gemeente Sluis, [nummer] nummer 375?|2. Heeft u verder nog opmerkingen die voor de beoordeling van de zaak van belang|zijn?;|- benoemt tot deskundige: de heer P.S. Dekker|[adres]|- verzoekt de deskundigen een begroting van hun kosten te maken en in te zenden aan de griffier van deze rechtbank;|- bepaalt dat in afwachting van een beslissing over de proceskosten door beide partijen ieder voor de helft een door de rechtbank, op basis van de door de deskundigen aan de griffier van deze rechtbank ingezonden begroting, te bepalen voorschot ter griffie dient te worden gedeponeerd en dat het onderzoek niet zal aanvangen voordat dit is geschied;|- bepaalt dat de procureur van de vrouw zal zorgdragen voor spoedige toezending van (afschriften) van de processtukken aan de deskundigen;|- verzoekt de deskundigen een schriftelijk rapport van hun bevindingen ter griffie te deponeren, zo mogelijk binnen 10 weken na mededeling van de griffier dat het voorschot is ontvangen;|- verwijst de zaak naar de rolzitting van woensdag 12 oktober 2005 voor conclusie na deskundigenbericht aan de zijde van de vrouw alsmede teneinde:|de vrouw in de gelegenheid te stellen:|- te reageren naar aanleiding van hetgeen onder 3.3.2. is overwogen,|en|de man in de gelegenheid te stellen:|-	opgave te doen van de onder 3.3.3. genoemde schulden voorzover die op 20 april 2004 nog niet waren betaald alsmede van de hoogte van de schulden per die datum, dit onder overlegging van schriftelijke bewijsstukken;|-	naar aanleiding van hetgeen onder 3.11. is overwogen stukken over te leggen waaruit blijkt of en zo ja, welke waarde de aandelen CSM en Cosun per 20 april 2004 vertegenwoordigden;|- houdt iedere verdere beslissing aan.|Dit vonnis is gewezen door mr. H.A. Witsiers en uitgesproken ter openbare terechtzitting van woensdag 29 juni 2005 in tegenwoordigheid van de griffier.|cb"
ECLI:NL:RVS:2008:BG8304,none,Uitspraak,200800954/1,Bestuursrecht,Raad van State,2008-12-24 00:00:00,none,Hoger beroep,none,none,Raad voor de Rechtspraak,2013-04-05 00:00:00,2015-11-11 03:05:54,"Bij besluit van 31 juli 2006 heeft het college van burgemeester en wethouders van Wassenaar (hierna: het college) een verzoek van [appellant] om, voor zover thans van belang, handhavend tegen de verkoop en commerciële reparatie van fietsen door de Vrijwilligerscentrale Wassenaar (hierna: de VCW) in het Van Heeckerenhuis aan de Van Heeckerenstraat 2 te Wassenaar (hierna: het perceel) op te treden afgewezen.","200800954/1.|Datum uitspraak: 24 december 2008|AFDELING|BESTUURSRECHTSPRAAK|Uitspraak op het hoger beroep van:|[appellant], wonend te [woonplaats],|tegen de uitspraak van de rechtbank 's-Gravenhage van 21 december 2007 in zaak nr. 07/2499 in het geding tussen:|appellant|en|het college van burgemeester en wethouders van Wassenaar.|1. Procesverloop|Bij besluit van 31 juli 2006 heeft het college van burgemeester en wethouders van Wassenaar (hierna: het college) een verzoek van [appellant] om, voor zover thans van belang, handhavend tegen de verkoop en commerciële reparatie van fietsen door de Vrijwilligerscentrale Wassenaar (hierna: de VCW) in het Van Heeckerenhuis aan de Van Heeckerenstraat 2 te Wassenaar (hierna: het perceel) op te treden afgewezen.|Bij besluit van 27 februari 2007 heeft het college het door [appellant] daartegen gemaakte bezwaar ongegrond verklaard.|Bij uitspraak van 21 december 2007, verzonden op 28 december 2007, heeft de rechtbank 's-Gravenhage (hierna: de rechtbank) het door [appellant] daartegen ingestelde beroep ongegrond verklaard. Deze uitspraak is aangehecht.|Tegen deze uitspraak heeft [appellant] bij brief, bij de Raad van State ingekomen op 5 februari 2008, hoger beroep ingesteld. De gronden van het beroep zijn aangevuld bij brief van 4 maart 2008.|Het college heeft een verweerschrift ingediend.|De zaak is door een meervoudige kamer van de Afdeling verwezen naar een enkelvoudige.|De Afdeling heeft de zaak ter zitting behandeld op 20 november 2008, waar [appellant] in persoon en het college, vertegenwoordigd door mr. M.J. Waleboer, ambtenaar in dienst van de gemeente, zijn verschenen.|2. Overwegingen|2.1. Ingevolge het uitbreidingsplan ""De Spinbaan"" (hierna: het uitbreidingsplan) rust op het perceel de bestemming ""Bijzondere bebouwing"".|Ingevolge artikel 6, eerste lid, van de voorschriften, behorende bij het uitbreidingsplan, mogen op als zodanig aangewezen gronden, voor zover thans van belang, uitsluitend gebouwen met een openbaar of semi-openbaar karakter, alsmede ten behoeve van religieuze, culturele, sociale en medische instellingen, worden opgericht.|Ingevolge artikel 352, eerste lid, van de bouwverordening van de gemeente Wassenaar (hierna: de bouwverordening) is het, voor zover thans van belang, zolang bij een bestemmingsplan, tot stand gekomen als uitbreidingsplan, geen voorschriften omtrent het gebruik van de in die plannen begrepen bouwwerken, open erven of terreinen, zijn gegeven verboden die bouwwerken, open erven of terreinen te gebruiken, in gebruik te geven of te laten gebruiken op een wijze of tot een doel strijdig met de uit dat plan voortvloeiende bestemming, nadat de bij het bestemmingsplan aangegeven bestemming is verwezenlijkt.|2.2. [appellant] betoogt dat de rechtbank heeft miskend dat de verkoop en commerciële reparatie van fietsen in strijd is met het ingevolge de bouwverordening geldende gebruiksverbod en het college daartegen ten onrechte niet handhavend optreedt.|2.3. In het Van Heeckerenhuis verricht de VCW vrijwilligerswerk, waaronder het beheer van een vacaturebank, het verzorgen van cursussen, een klussendienst en het opknappen van gebruikte fietsen. Niet in geschil is dat dit gebruik, voor zover niet commercieel van aard, niet in strijd is met het bedoelde gebruiksverbod.|De fietsenwerkplaats is vier dagen in de week van 10.00 tot 12.00 uur geopend. In 2005 zijn er 215 reparaties aan fietsen uitgevoerd en 84 fietsen verkocht. Minder dan 10% van de inkomsten van de VCW wordt door deze activiteiten gegenereerd.|Onder deze omstandigheden heeft de rechtbank de verkoop en reparatie van fietsen terecht als zozeer met het overige gebruik van het perceel samenhangend en, zowel wat betreft omvang en tijd, als wat betreft de ruimtelijke uitstraling, zo beperkt aangemerkt, dat deze ondergeschikt is aan het overige gebruik en aldus niet in strijd met het in de bouwverordening neergelegde gebruiksverbod.|2.4. De conclusie is dat het betoog faalt. Het hoger beroep is ongegrond. De aangevallen uitspraak dient te worden bevestigd.|2.5. Voor een proceskostenveroordeling bestaat geen aanleiding.|3. Beslissing|De Afdeling bestuursrechtspraak van de Raad van State|Recht doende in naam der Koningin:|bevestigt de aangevallen uitspraak.|Aldus vastgesteld door mr. R.W.L. Loeb, lid van de enkelvoudige kamer, in tegenwoordigheid van mr. R.F.J. Bindels, ambtenaar van Staat.|w.g. Loeb w.g. Bindels|lid van de enkelvoudige kamer ambtenaar van Staat|Uitgesproken in het openbaar op 24 december 2008|85."
ECLI:NL:RVS:2014:663,none,Uitspraak,201306386/1/R2,Bestuursrecht,Raad van State,2014-02-26 00:00:00,none,Eerste aanleg - enkelvoudig,'s-Gravenhage,Wet ruimtelijke ordening|Algemene wet bestuursrecht,Raad voor de Rechtspraak,2014-02-26 00:00:00,2018-08-25 01:33:38,"Bij besluit van 28 mei 2013, nummer 13.0206357, heeft de raad het bestemmingsplan ""Laantje van Anton Pieck"" (hierna: het plan) vastgesteld.","201306386/1/R2.|Datum uitspraak: 26 februari 2014|AFDELING|BESTUURSRECHTSPRAAK|Uitspraak in het geding tussen:|1. [appellanten sub 1], beiden wonend te Wageningen,|2. [appellanten sub 2], beiden wonend te Wageningen,|en|de raad van de gemeente Wageningen,|verweerder.|Procesverloop|Bij besluit van 28 mei 2013, nummer 13.0206357, heeft de raad het bestemmingsplan ""Laantje van Anton Pieck"" (hierna: het plan) vastgesteld.|Tegen dit besluit hebben [appellanten sub 1] en [appellanten sub 2] beroep ingesteld.|De raad heeft een verweerschrift ingediend.|De zaak is door een meervoudige kamer van de Afdeling verwezen naar een enkelvoudige.|De Afdeling heeft de zaak ter zitting behandeld op 28 januari 2014, waar [appellanten sub 1], [appellanten sub 2], en de raad, vertegenwoordigd door E.C. Bijker en M.G. Schot, beiden werkzaam bij de gemeente, zijn verschenen.|Overwegingen|1. Ingevolge artikel 3.8, vijfde lid, van de Wet ruimtelijke ordening treedt het besluit tot vaststelling van het bestemmingsplan in werking met ingang van de dag na die waarop de beroepstermijn afloopt.|Ingevolge artikel 6:7 van de Algemene wet bestuursrecht (hierna: Awb) bedraagt de termijn voor het indienen van een bezwaar- of beroepschrift 6 weken.|Ingevolgde artikel 6:8, vierde lid, vangt de beroepstermijn voor een geval als hier aan de orde aan met ingang van de dag na die waarop het besluit overeenkomstig artikel 3:44, eerste lid, onder a, ter inzage is gelegd.|Ingevolge artikel 6:19, eerste lid, heeft het beroep van rechtswege mede betrekking op een besluit tot intrekking, wijziging of vervanging van het bestreden besluit, tenzij partijen daarbij onvoldoende belang hebben.|Ingevolge het tweede lid geldt het eerste lid ook indien het bezwaar is gemaakt of het beroep is ingesteld nadat het bestuursorgaan het bestreden besluit heeft ingetrokken, gewijzigd of vervangen.|Ingevolge het zesde lid staat intrekking of vervanging van het bestreden besluit niet in de weg aan vernietiging van dat besluit indien de indiener van het bezwaar- of beroepschrift daarbij belang heeft.|2. De beroepen zijn gericht tegen de mogelijkheid die het plan biedt om twee woningen te bouwen op de gronden tegenover Laantje van Anton Pieck 2 t/m 6.|Op 28 mei 2013 heeft de raad tevens het bestemmingsplan ""Wageningen, 2e herziening"" vastgesteld, dat woningbouw niet toestaat op de gronden tegenover Laantje van Anton Pieck 2 t/m 6. Alle gronden binnen het plangebied van het plan maken deel uit van het plangebied van het bestemmingsplan ""Wageningen, 2e herziening"".|2.1. Op 5 juni 2013 is kennisgegeven van de terinzagelegging van het plan op 6 juni 2013. De beroepstermijn van het plan is derhalve begonnen op 7 juni 2013 en geëindigd op 18 juli 2013. Het plan is dus in werking getreden op 19 juli 2013.|Op 12 juni 2013 is kennisgegeven van de terinzagelegging van het bestemmingsplan ""Wageningen, 2e herziening"" op 13 juni 2013. De beroepstermijn is derhalve begonnen op 14 juni 2013 en geëindigd op 25 juli 2013. Dit bestemmingsplan is dus in werking getreden op 26 juli 2013.|Bij uitspraak van heden in zaak nr. 201306083/1/R2 is het bestemmingsplan ""Wageningen, 2e herziening"" onherroepelijk geworden. Gelet op het voorgaande is het bestemmingsplan ""Wageningen, 2e herziening"" sedert 26 juli 2013 het geldende bestemmingsplan voor de gronden tegenover Laantje van Anton Pieck 2 t/m 6.|2.2. Het besluit van 28 mei 2013 waarbij het bestemmingsplan ""Wageningen, 2e herziening"" is vastgesteld, komt geheel tegemoet aan de beroepen in deze zaak. Gelet op het bepaalde in artikel 6:19, eerste en tweede lid, van de Awb, hebben deze beroepen geen betrekking op het besluit van 28 mei 2013 waarbij de raad het bestemmingsplan ""Wageningen, 2e herziening"" heeft vastgesteld, nu partijen daarbij onvoldoende belang hebben. Er is geen beroep van rechtswege ontstaan tegen het besluit van 28 mei 2013 waarbij het bestemmingsplan ""Wageningen, 2e herziening"" is vastgesteld.|2.3. Nu [appellanten sub 1] en [appellanten sub 2] geen belang hebben bij een beoordeling van hun beroepen tegen het besluit van 28 mei 2013 waarbij de raad het plan heeft vastgesteld, zijn de beroepen tegen dit besluit niet-ontvankelijk.|3. Gelet op de in overwegingen 2 en 2.1 genoemde omstandigheden bestaat aanleiding om de raad op na te melden wijze tot vergoeding van de proceskosten te veroordelen.|Beslissing|De Afdeling bestuursrechtspraak van de Raad van State:|I. verklaart de beroepen niet-ontvankelijk;|II. veroordeelt de raad van de gemeente Wageningen tot vergoeding van in verband met de behandeling van het beroep opgekomen proceskosten:|a. aan [appellanten sub 1] tot een bedrag van € 525,14 (zegge: vijfhonderdvijfentwintig euro en veertien cent), waarvan € 487,00 is toe te rekenen aan door een derde beroepsmatig verleende rechtsbijstand, met dien verstande dat betaling aan een van hen bevrijdend werkt ten opzichte van de ander;|b. aan [appellanten sub 2] in verband met de behandeling van het beroep opgekomen proceskosten tot een bedrag van € 200,38 (zegge: tweehonderd euro en achtendertig cent), met dien verstande dat betaling aan een van hen bevrijdend werkt ten opzichte van de ander;|III. gelast dat de raad van de gemeente Wageningen vergoedt:|a. aan [appellanten sub 1] het door hen voor de behandeling van het beroep betaalde griffierecht ten bedrage van € 160,00 (zegge: honderdzestig euro), met dien verstande dat betaling aan een van hen bevrijdend werkt ten opzichte van de ander;|b. aan [appellanten sub 2] het door hen voor de behandeling van het beroep betaalde griffierecht ten bedrage van € 160,00 (zegge: honderdzestig euro), met dien verstande dat betaling aan een van hen bevrijdend werkt ten opzichte van de ander.|Aldus vastgesteld door mr. G. van der Wiel, lid van de enkelvoudige kamer, in tegenwoordigheid van mr. R. van Baaren, ambtenaar van staat.|w.g. Van der Wiel w.g. Van Baaren|lid van de enkelvoudige kamer ambtenaar van staat|Uitgesproken in het openbaar op 26 februari 2014|579-803."
ECLI:NL:GHDHA:2015:1745,none,Uitspraak,200.152.636-01,Civiel recht,Gerechtshof Den Haag,2015-07-07 00:00:00,none,Hoger beroep kort geding,'s-Gravenhage,none,Raad voor de Rechtspraak,2015-06-29 00:00:00,2019-02-06 17:56:32,KG Overeenkomst van opdracht vooruitlopend op de opvolging van een uitgetreden vennoot in een specialistenmaatschap.  Vergoeding die de aspirant vennoot ontvangt is een winstaandeel. Inmiddels vennoot geworden? Eenzijdige aanpassing van de vergoeding.,"GERECHTSHOF DEN HAAG|Afdeling Civiel recht|Zaaknummer	: 200.152.636/01|Zaaknummer rechtbank	: C/10/449995 / KG ZA 14-397|arrest in kort geding van 7 juli 2015|inzake|1|[appellant 1],|wonende te [woonplaats],|2. ECTY B.V.|,|wonende te Capelle aan den IJssel,|appellanten,|hierna te noemen: [appellant 1] c.s.,|advocaat: mr. W.R. Kastelein te Zwolle,|tegen|[naam],|wonende te [woonplaats],|geïntimeerde,|hierna te noemen: [geïntimeerde],|advocaat: mr. J.P.M. Borsboom te Rotterdam.|1|Het geding|Na het tussenarrest van 30 september 2014 heeft een comparitie van partijen plaats gevonden, waarvan proces-verbaal is opgemaakt. Vervolgens heeft [appellant 1] c.s. een memorie van grieven genomen waarin hij veertien grieven heeft aangevoerd. Bij memorie van antwoord met producties heeft [geïntimeerde] de grieven bestreden.|Vervolgens hebben partijen de stukken overgelegd en arrest gevraagd.|2|Beoordeling van het hoger beroep|2.1.|De door de rechtbank in het vonnis van 26 mei 2014 vastgestelde feiten zijn niet in geschil. Met inachtneming van de door [appellant 1] c.s. in zijn grief 1 aan de orde gestelde, in de opsomming in het door [appellant 1] c.s. bestreden vonnis naar zijn mening ten onrechte ontbrekende feiten, schetst het hof de feiten die voor het geschil in appel van belang zijn als volgt.|De maatschap Radiologen LangeLand Ziekenhuis te Zoetermeer (hierna: de maatschap) bestaat uit een aantal radiologen, werkzaam in het LangeLand Ziekenhuis te Zoetermeer. Op 1 augustus 2011 behoorden tot deze maatschap de maten [appellant 1], [T] (inmiddels via zijn besloten vennootschap ECTY BV), [L], [K] en [M]. De afspraken tussen deze maten zijn vastgelegd in een op 12 februari 2007 ondertekende maatschapsovereenkomst.|De maatschap wordt bevoorschot door het Collectief van vrijgevestigd medisch specialisten van het LangeLand Ziekenhuis.|[M] had zijn (arbeids-)inbreng in de maatschap in 2011 teruggebracht tot 50% en is met ingang van 1 januari 2012 uitgetreden.|Met het oog op het vertrek van [M] is de maatschap op zoek gegaan naar één of meer nieuwe vennoten. De toenmalige maatschapsvoorzitter [K] heeft namens de maatschap in de eerste helft van 2011 gesprekken gevoerd met mogelijke nieuwe vennoten, onder wie [geïntimeerde]. In het kader van die gesprekken heeft [K] de financiële problemen waarmee het LangeLand Ziekenhuis destijds kampte en de daarmee gepaard gaande onzekerheid over de toekomst van het ziekenhuis, aangesneden.|Met ingang van 1 augustus 2011 is [geïntimeerde] voor 50% van de gebruikelijke werktijd als radioloog gaan werken voor de maatschap.|In 2013 hebben [K] en [L] de maatschap verlaten.|[geïntimeerde] heeft van 1 augustus 2011 tot en met december 2013 maandelijks (in de regel) een bedrag ontvangen overeenkomend met een voorschot op de winst als ware zij vennoot, welk voorschot 50% (naar rato van haar arbeidsinzet) bedroeg van een gewoon winstaandeel, toegekend aan een vennoot met een full time arbeidsinbreng.|ontving in de regel een voorschot ter hoogte van € 9.000,-- per maand.|In 2012 en/of in 2013 is met [geïntimeerde] gesproken over een mede door haar te tekenen maatschapscontract.|De jaarrekening 2011 is in of omstreeks februari 2013 in concept toegezonden aan de vennoten van de maatschap en aan [geïntimeerde]. Deze jaarrekening gold als vastgesteld, nadat (ook) [geïntimeerde] geen opmerkingen had geuit over de inhoud van het concept.|Naar aanleiding van vragen van de accountant van de maatschap in het kader van het opmaken van de jaarrekening over 2012, is ertussen partijen in november en december 2013 een e-mailwisseling ontstaan, waarin onder meer de vraag aan de orde is gekomen of [geïntimeerde] lid was van de maatschap. [T] heeft [geïntimeerde] per e-mail van 9 december 2013 verzocht om duidelijkheid te geven over de vraag of [geïntimeerde] als lid van de maatschap moet worden  gezien. Hij heeft [geïntimeerde] verzocht om vóór 12 december 2013 te antwoorden, waarbij het ontbreken van een antwoord als ontkenning van het lidmaatschap van de maatschap zou worden gezien.|Bij e-mailbericht van 12 december 2013 heeft [T] onder meer het volgende aan [geïntimeerde] geschreven:|Sinds 2011 hebben we alles gedaan om jou in de maatschap in te passen. Tot  heden heb je hier niet positief op gereageerd en heb je ons steeds “aan het lijntje” gehouden. Reacties zoals jij thans verwoordt of waarop je zelfs helemaal geen antwoord (..) geeft, betekent dat jij geen maatschapslid bent, maar waarnemer zoals je ook consequent aangeeft. Wij hadden gehoopt dat jij maatschapslid wilde zijn met de hierbij horende “maatschaps”rechten en plichten en dit ook als zodanig uitdraagt. Ik betreur het dat je geen maatschapslid wil zijn.|In een e-mailbericht van 23 december 2013 heeft [geïntimeerde] aan onder anderen [appellant 1] en [T] geschreven:|(..) In antwoord op jouw mail van 9 december jl. bevestig ik voor de goede orde dat ik, zoals eerder herhaaldelijk gezegd is, geen lid van de maatschap ben. Ik ben niet toegetreden tot de maatschap. Ik ben waarnemer en de vergoeding die ik heb ontvangen en ontvang, ontvang ik in die hoedanigheid. Ik handhaaf mijn rechten op toetreding tot de maatschap hetgeen ik van te vervullen voorwaarden afhankelijk heb gesteld. Onder meer de (financiële) situatie en het toekomstperspectief van het ziekenhuis, de financiële toestand en het toekomstperspectief van de maatschap, de rechten en plichten van de maatschap, de samenwerking en besluitvorming binnen de maatschap etc. zullen voor mij acceptabel moeten zijn alvorens ik toetreed.|In een e-mail van 11 januari 2014 heeft [geïntimeerde] aan [T] onder meer|geschreven:|Ik zag dat je voor de maand december 5000 ipv 9000 euro hebt overgemaakt. Kun je me informeren wat de reden hiervoor is?|Op 12 januari 2014 heeft [T] in een e-mailbericht geantwoord:|Wij|(de maatschap, hof)|hebben in december geen geld gekregen. Wij moeten >€l00.000 terug geven voor teveel ontvangen voorschot in 2012. Hebben toch nog wat overgemaakt.|Op 30 januari 2014 heeft [geïntimeerde] een e-mail met, onder meer, de volgende inhoud gezonden aan [T]:|Kun je me informeren over wat we in 2014 aan voorschot per maand kunnen verwachten? Is dat nog steeds de 91.000 euro per maand voor de maatschap (..)? Deze maand heb ik nog niets gezien, klopt dat? En kun je aangeven hoe je het teveel aan voorschot uit 2012 verrekent?|Bij brief van 11 februari 2014 heeft de raadsvrouw van [appellant 1] c.s. namens de maatschap onder meer aan [geïntimeerde] geschreven:|Bij uw intreden in het ziekenhuis, op 1 augustus 2011, was het de bedoeling dat u  maatschapslid zou worden en dat u goodwill zou betalen aan de heer [M] in verband met de overname van zijn praktijk. Voor zover cliënten bekend, heeft u echter nimmer goodwill aan de heer [M] betaald en bent u ook niet van plan om hem goodwill te betalen. U heeft ook gesteld geen maatschapslid te zijn.|(…) Dit betekent dat u ook geen recht hebt op enig winstaandeel uit de maatschap. Consequentie daarvan is dat in ieder geval de u in 2012 en 2013 uitgekeerde gelden bovenmatig zijn geweest.|Bij brief van 13 februari 2014 heeft [geïntimeerde] de maatschap gesommeerd (kort gezegd) haar de gebruikelijke (voorschot-)betalingen te blijven doen.|[geïntimeerde] is met ingang van 21 januari 2015 niet meer werkzaam voor de maatschap.|2.2.|In eerste instantie heeft de voorzieningenrechter [appellant 1] c.s., bij vonnis uitvoerbaar bij voorraad, in conventie veroordeeld te bewerkstelligen dat aan [geïntimeerde] zolang zij als radiologe in het LangeLand Ziekenhuis werkzaam zal zijn, met ingang van 1 januari 2014 maandelijks een beloning wordt betaald die pro rata gelijk is aan een winstaandeel met de bijbehorende voorwaarden, met dien verstande dat a) zolang het ziekenhuis de maatschap een maandelijks voorschot van € 91.000,-- toekent, [geïntimeerde] tenminste € 9.000,-- per maand als voorschot op het winstdeel ontvangt, b) de bevoorschottingen over de reeds verstreken maanden in 2014 uiterlijk één week na de betekening van het vonnis moeten zijn betaald en c) waarbij de reeds aan [geïntimeerde] betaalde bedragen voor haar werkzaamheden op deze nabetaling in mindering mogen worden gebracht. [appellant 1] c.s. is verboden om het bedrag van € 7.631,-- dat in de concept-jaarrekening 2012 is vermeld als schuld van [geïntimeerde] in verrekening te (doen) brengen met, dan wel op enige andere wijze in mindering te (doen) brengen. De voorzieningenrechter heeft [appellant 1] c.s. in de kosten van het geding veroordeeld.|In reconventie had [appellant 1] c.s. gevorderd dat (hoofdzakelijk weergegeven) [geïntimeerde] zou worden veroordeeld de ontvangen winstdelen (subsidiair: onder aftrek van een waarneemvergoeding, meer subsidiair onder aftrek van een teveel betaald voorschot van € 7.631,--). Deze vorderingen heeft de voorzieningenrechter afgewezen.|2.3.|In appel vordert [appellant 1] c.s. de vernietiging van het bestreden vonnis en (alsnog) afwijzing van de vorderingen van [geïntimeerde] met veroordeling van haar, bij arrest uitvoerbaar bij voorraad – kort gezegd – tot betaling aan [appellant 1] c.s. van € 115.200,--  wegens te veel ontvangen winstaandeel over de periode 2012 tot 21 januari 2015, te verhogen met wettelijke rente, binnen 14 dagen na de dag van het arrest, op straffe van een dwangsom van € 10.000,-- per dag of per dagdeel dat aan de veroordeling niet wordt voldaan. Voorts vordert hij de veroordeling van [geïntimeerde] in de proceskosten in beide instanties en in de nakosten.|2.4.|Met|grief 1|heeft [appellant 1] c.s. aandacht gevraagd voor het ontbreken van enkele feiten in de feitenopsomming in het bestreden vonnis. Aan dat bezwaar is hiervoor tegemoet gekomen door uitbreiding, in de door hen gewenste zin, van de opsomming van feiten die relevant zijn voor de beoordeling. Andere gevolgen kunnen aan de grief niet verbonden worden.|2.5.|In|grief 2|wijst [appellant 1] c.s. er op er van rauwelijks dagvaarden in eerste instantie geen sprake is geweest. Hij heeft in het kort geding in eerste instantie niet aangevoerd en begrijpt niet waarom de voorzieningenrechter daar een overweging aan heeft gewijd. [appellant 1] c.s. heeft dit nu recht gezet. De grief behoeft geen behandeling.|2.6.|Met|grief 3|bestrijdt [appellant 1] c.s. het oordeel van de voorzieningenrechter dat er sprake is van een spoedeisend belang.|Deze grief strandt. Het enkele feit dat [geïntimeerde] uit de mededelingen door of namens de maatschap moest opmaken dat de maatschap de vergoeding van een (gemiddeld) voorschot van € 9.000,-- per maand eenzijdig terug zou brengen naar een vergoeding ter hoogte van ongeveer de helft van het tot dan ontvangen bedrag, verschaft(e) haar een spoedeisend belang. Op de bij de beoordeling van een geldvordering in kort geding te betrekken aannemelijkheid van het bestaan van de gestelde vordering en het zogenaamde restitutierisico ([appellant 1] c.s. bespreekt dat risico in|grief 4|) zal het hof na de inhoudelijke behandeling van het geschil terugkomen, namelijk in r.o. 2.16.|Dat de voorzieningenrechter de zaak geschikt heeft geacht om te worden beoordeeld in kort geding, bestrijdt [appellant 1] c.s. met|grief 5|, maar tevergeefs. De omstandigheid dat dit geschil, zoals [appellant 1] c.s. aanvoert, alleen beoordeeld kan worden met inachtneming van “alle omstandigheden van het geval” werpt geen gewicht in de schaal. Het hof volgt [appellant 1] c.s. niet in zijn visie dat de in deze zaak te beantwoorden vragen zo ingewikkeld zijn dat dit geschil zich niet leent voor een beoordeling in kort geding met het oog op het treffen van een voorlopige voorziening.|2.7.|De|grieven 6 tot en met 10|hebben betrekking op de kern van het geschil van partijen; deze grieven lenen zich voor een gezamenlijke behandeling.|2.8.|Het hof begrijpt het standpunt van [appellant 1] c.s. zo dat [geïntimeerde] tot december 2013 betalingen zijn gedaan in overeenstemming met de (in de ogen van [appellant 1] c.s.: gerechtvaardigde) veronderstelling dat [geïntimeerde] als vennoot van de maatschap had te gelden. Nu [appellant 1] c.s. in december 2013 moest vaststellen dat [geïntimeerde] zich niet als vennoot beschouwde wil hij, met terugwerkende kracht, de vergoedingen die aan [geïntimeerde] zijn voldaan herzien en alsnog afstemmen op het in zijn ogen gebruikelijke waarnemerstarief, dat hij ook vanaf januari 2014 wenst te hanteren.|Het hof zal eerst beoordelen hoe de rechtsverhouding tussen [geïntimeerde] en de maatschap vanaf het moment dat [geïntimeerde] voor de maatschap werkzaam was, gekwalificeerd moet worden.|2.9.|Tussen partijen is niet in geschil dat [geïntimeerde] beoogd opvolger was van vennoot [M], die in 2011 deels, en met ingang van 2012 volledig, uit de maatschap trad. Aangenomen moet worden dat deze ‘opvolging’ plaats zou vinden op de voet van het bepaalde in artikel 12 lid 2 van het maatschapscontract uit 2007, zodat [geïntimeerde] het aandeel in de maatschap van [M] (voor 50%) overgedragen zou worden, waaraan de overige vennoten alsdan medewerking zouden verlenen. Duidelijk was, ook voor [appellant 1] c.s., dat die opvolging niet al in 2011 of met ingang van 1 januari 2012 gestalte had gekregen. [appellant 1] c.s. stelt immers zelf dat hij in de veronderstelling verkeerde dat de onderhandelingen tussen [geïntimeerde] en [M] in goede harmonie verliepen, toen [geïntimeerde] al enige tijd werkzaam was voor de maatschap, en hij ging ervan uit dat de onderhandelingen enige tijd in beslag zouden nemen. Dat laatste blijkt, naar voorshands moet worden aangenomen, uit de (eerst bij memorie van antwoord overgelegde) e-mail van 8 juni 2012  van [K] – die toen nog deel uitmaakte van de maatschap – aan [U]. [K] realiseerde zich kennelijk dat de goodwill-kwestie niet eenvoudig te regelen zou zijn, zo moet uit de formulering van [K] in diens e-mail worden opgemaakt. Ook de e-mail van [geïntimeerde] aan onder anderen [appellant 1] c.s. van 4 december 2012 heeft [appellant 1] c.s. duidelijk moeten maken dat [geïntimeerde] tot op dat moment nog geen overeenstemming had bereikt met [M] over door haar te betalen goodwill. Uit de tekst van deze e-mail kon niet worden opgemaakt dat [geïntimeerde] verwachtte alsnog op korte termijn overeenstemming te bereiken. Bovendien heeft [appellant 1] c.s. zich bij lezing van de e-mail moeten realiseren dat de financiële positie van het LangeLand Ziekenhuis voor [geïntimeerde] kennelijk van wezenlijk belang was voor de regeling die zij met [M] zou treffen over de vergoeding voor diens aandeel in de goodwill.|Bij gebreke van overeenstemming met [M] was er ultimo 2012 (nog) geen sprake van overname van de goodwill en aldus van opvolging. Er zijn geen feiten of omstandigheden naar voren gebracht waaruit af te leiden zou zijn dat opvolging alsnog in de loop van 2013 heeft plaatsgevonden.|2.10.|Houvast voor de conclusie dat [geïntimeerde] vennoot is geworden van de maatschap anders dan door opvolging van [M], bijvoorbeeld door (stilzwijgend tot stand gekomen) wilsovereenstemming over toetreding, is niet te vinden in het door [appellant 1] c.s. gestelde noch in de door partijen overgelegde producties. Juist omdat [geïntimeerde] klaarblijkelijk geacht werd het maatschapsaandeel van [M] over te nemen en hem aldus op te volgen, moet er sprake zijn van bijzondere feiten of omstandigheden die ertoe leiden aan te nemen dat [geïntimeerde] reeds zou zijn toegetreden tot de maatschap voordat de opvolging van [M] rond was. Dat daarover, uitdrukkelijk of stilzwijgend, wilsovereenstemming is bereikt, blijkt uit niets, terwijl ook geen omstandigheden naar voren zijn gebracht die het vertrouwen op toetreding, waarop  [appellant 1] c.s. zich beroept, rechtvaardigde. De stelling dat [geïntimeerde] [appellant 1] c.s. zou hebben ‘misleid’ door de schijn te wekken wel tot de maatschap te zijn toegetreden, volgt het hof niet.|2.11.|Hoewel er dus nog geen sprake was van opvolging van [M] en overdracht van diens aandeel in de maatschapspraktijk, is [geïntimeerde] gehonoreerd (en naar het hof begrijpt, behandeld) als lid van de maatschap met een arbeidsinzet van 50% van de volledige werktijd. Aangenomen moet worden dat dit gebeurde in de verwachting dat [geïntimeerde] tot overeenstemming zou komen met [M] over diens opvolging als vennoot. Voor zover niet expliciet met [geïntimeerde] de afspraak is gemaakt om voor haar, vooruitlopend op de opvolging van [M], de condities die voor vennoten gelden toe te passen – uit het relaas van [geïntimeerde] kan het hof niet opmaken met wie en wanneer de door haar gestelde afspraken concreet zouden zijn gemaakt – heeft [geïntimeerde] er gerechtvaardigd op mogen vertrouwen dat dit de bedoeling van de maatschap was. Dit betekent dat ervan moet worden uitgegaan dat [geïntimeerde] werkzaam is geweest op basis van een overeenkomst van opdracht, in welk kader voor haar condities golden (in het bijzonder: een arbeidsbeloning, een aantal vrije dagen) zoals die van kracht waren tussen de vennoten.|De stelling van [appellant 1] c.s. dat radiologen die niet als vennoot in de praktijk van de maatschap werkzaam waren, nooit een winstaandeel als ware zij vennoot ontvangen maar altijd een waarnemersvergoeding, brengt het hof niet tot een ander oordeel. Het is zeer wel mogelijk dat met [geïntimeerde], uitdrukkelijk of stilzwijgend, een andere regeling is getroffen dan voor andere waarnemers gebruikelijk is, temeer waar [geïntimeerde] als beoogd opvolger, en dus als toekomstig vennoot, gold. Of en in hoeverre voor de heer Seijen (ook) een uitzondering was gemaakt op deze door [appellant 1] c.s. gepresenteerde regel, kan daarom in het midden worden gelaten.|2.12.|In het voorgaande ligt al besloten het oordeel van het hof dat de maatschap niet eenzijdig kan besluiten tot vermindering van het honorarium van [geïntimeerde] met terugwerkende kracht (tot 1 januari 2012 of tot 1 augustus 2011). Dat honorarium kwam haar immers toe op basis van de overeenkomst van opdracht.|Indien [appellant 1] c.s. vanaf 1 januari 2014 niet langer gebonden wilde zijn aan de vergoeding ter hoogte van een maatschapsaandeel, dan had hij de overeenkomst van opdracht met [geïntimeerde] moeten beëindigen door opzegging of door ontbinding. Opzegging van de overeenkomst van opdracht – al of niet met inachtneming van een op grond van de maatstaven van redelijkheid en billijkheid in acht te nemen redelijke opzegtermijn – heeft kennelijk niet plaats gevonden. De enkele mededeling van [appellant 1] c.s. dat voor [geïntimeerde] in de toekomst een ander honorarium zou gelden (namelijk de in de visie van [appellant 1] c.s. gangbare waarnemersvergoeding, die als het “op de gebruikelijke wijze berekende loon”, artikel 7:405 lid 2 BW, zou hebben te gelden) is een niet geoorloofde eenzijdige wijziging van de overeenkomst van opdracht, en kan niet als een opzegging (gecombineerd met het aanbod een nieuwe overeenkomst van opdracht onder aangepaste condities) worden beschouwd. Naar het voorlopig oordeel van het hof bleef daarom de overeenkomst van opdracht met [geïntimeerde] onder de tot december 2013 gebruikelijke condities ook na 1 januari 2014 van kracht.|2.13.|Het voorgaande leidt tot de conclusie dat geen van de grieven 6 tot en met 10 doel treft.|2.14.|Grief 11|strandt evenzeer, gelet op hetgeen is overwogen naar aanleiding van de grieven 6 tot en met 10. In de toelichting stelt [appellant 1] c.s. zich terecht op het standpunt dat de voorziening die in eerste instantie is getroffen te ruim is, omdat [appellant 1] c.s. alleen zolang [appellant 1] c.s. zelf werkzaam is in het LangeLand Ziekenhuis (en, begrijpt het hof, vennoot is van de maatschap) kan bewerkstelligen dat aan [geïntimeerde] een (voorschot op haar) winstaandeel wordt uitgekeerd. Toch geeft deze klacht geen reden tot aanpassing van het dictum van de voorzieningenrechter nu [geïntimeerde] inmiddels niet meer werkzaam is voor de maatschap zodat [appellant 1] c.s. geen belang meer heeft bij de door hem bepleite beperking van de voorziening.|2.15.|Met|grief 12|beklaagt [appellant 1] c.s. zich over het oordeel van de voorzieningenrechter om te verbieden een bedrag van € 7.631,-- te verrekenen of  in mindering te brengen op hetgeen verschuldigd is aan [geïntimeerde].|Het hof stelt voorop dat [geïntimeerde] steeds voorschotten heeft ontvangen en dat de omvang van haar respectieve winstaandelen eerst vast zal komen te staan als de jaarrekeningen 2012 tot en met 2014 en een tussentijdse jaarrekening over de periode 1 januari 2015-21 januari 2015 zijn vastgesteld. De maatschap zal [geïntimeerde] vanzelfsprekend de gelegenheid moeten geven zich uit te laten over de concepten van die jaarrekeningen.|[appellant 1] c.s. voert aan dat over 2012 een bedrag van € 7.631,-- verrekend kan worden omdat [geïntimeerde] dat bedrag in 2012, naar uit de (nog niet vastgestelde) jaarrekening blijkt, teveel heeft ontvangen. Naar de mening van [appellant 1] c.s. kon [geïntimeerde] slechts aanspraak maken op een winstaandeel van 10%, niet van 11,1%, omdat [geïntimeerde] teveel vakantiedagen zou hebben opgenomen.|Naar het oordeel van het hof kan voorshands niet de conclusie worden getrokken dat [geïntimeerde] over 2012 teveel heeft ontvangen. Dat teveel opgenomen vakantiedagen grond bieden voor verlaging van het winstaandeel kan zonder nadere toelichting, die ontbreekt, niet geconcludeerd worden. Voor zover [appellant 1] c.s. heeft willen stellen dat het bedrag van € 7.631,-- een vordering wegens teveel genoten vakantiedagen behelst, had hij zijn vordering, ook in kort geding, deugdelijk moeten onderbouwen, wat hij niet heeft gedaan.|Deze grief treft daarom geen doel. Dat geldt ook, zo blijkt uit al het voorgaande, voor|grief 13|, waarmee [appellant 1] c.s. klaagt over de afwijzing van alle vorderingen in reconventie.|2.16.|Het hof is van oordeel dat de (omvang van de) vordering van [geïntimeerde] voldoende aannemelijk is geworden om de veroordeling zoals die door de voorzieningenrechter is getroffen, te rechtvaardigen. Er zijn geen omstandigheden gebleken die, gelet op het evidente belang van [geïntimeerde] de – naar het voorlopig oordeel in dit kort geding – haar toekomende vergoeding voor haar arbeidsinzet onverkort te ontvangen, rechtvaardigen dat de vordering wegens een restitutierisico niet of slechts deels wordt toegewezen.|2.17.|De slotsom is dat het hof het vonnis van de voorzieningenrechter zal bekrachtigen. [appellant 1] c.s. zal als de in het ongelijk gestelde partij worden veroordeeld in de kosten. De kostenveroordeling zal, als door [geïntimeerde] verzocht, uitvoerbaar bij voorraad worden verklaard.|Beslissing|Het hof:|bekrachtigt het vonnis van de voorzieningenrechter van 26 mei 2014;|veroordeelt [appellant 1] c.s. in de kosten van het geding, aan de zijde van [geïntimeerde] tot aan deze uitspraak begroot op € 308,-- wegens griffierecht, en op € 1.788,-- wegens salaris advocaat (2 punten, tarief II);|verklaart de kostenveroordeling uitvoerbaar bij voorraad.|Dit arrest is gewezen door mrs. H.J. Vetter, A.A. Rijperman en M.M. Olthof en is uitgesproken ter openbare terechtzitting van 7 juli 2015in aanwezigheid van de griffier."
ECLI:NL:GHAMS:2003:AO1616,none,Uitspraak,23-004585-02,Strafrecht,Gerechtshof Amsterdam,2003-10-06 00:00:00,Eerste aanleg: ECLI:NL:RBAMS:2002:AF1401,Hoger beroep,none,Wetboek van Strafrecht 287,Raad voor de Rechtspraak,2013-04-04 00:00:00,2015-11-10 10:28:31,"In de nacht van 30 april 1997 heeft verdachte in een drukbezochte discotheek op het Rembrandtplein in Amsterdam van korte afstand geschoten op  (slachtoffer 1) en op  (slachtoffer 2).|[slachtofer 1]. is zeer kort daarna in het ziekenhuis aan de opgelopen schotverwondingen overleden. Hij is 27 jaar oud geworden|[slachtoffer 2], de acht jaar jongere halfbroer van [slachtoffer 1], is in zijn buik door een kogel getroffen en ernstig gewond geraakt. Zijn leven is gespaard gebleven, maar het letsel aan zijn ruggenwervel is van blijvende aard. De kogel in zijn lichaam is niet verwijderd kunnen worden.|12 jaar gevangenisstraf + schadevergoeding.","arrestnummer|rolnummer 		23-004585-02|datum uitspraak 	6 oktober 2003|tegenspraak|VERKORT ARREST VAN HET GERECHTSHOF TE AMSTERDAM|gewezen op het hoger beroep, ingesteld tegen het vonnis van de rechtbank te Amsterdam van 3 december 2002 in de strafzaak onder parketnummer 13/126038-97  van het openbaar ministerie|tegen|[verdachte],|geboren te [geboorteplaats] ([geboorteland]), op [geboortedatum] 1967 ,|zonder bekende woon- of verblijfplaats in Nederland,|thans gedetineerd in Huis van Bewaring Zwaag De Compagnie 1, 1689 AG  Zwaag.|Onderzoek van de zaak|Dit arrest is gewezen naar aanleiding van het onderzoek op de terechtzitting in eerste aanleg van 19 november 2002  en de terechtzittingen in hoger beroep van 11 september 2003 en 22 september 2003.|Het hof heeft kennis genomen van de vordering van de advocaat-generaal en van hetgeen door de verdachte en de raadsvrouw naar voren is gebracht.|Tenlastelegging|Aan de verdachte is ten laste gelegd hetgeen vermeld staat in de inleidende dagvaarding, overeenkomstig de op de terechtzittingen in eerste aanleg van 7 augustus 2000 en 19 november 2002 op vordering van de officier van justitie toegestane wijziging tenlastelegging. Van die dagvaarding en vorderingen wijziging tenlastelegging zijn kopieën in dit arrest gevoegd. De daarin vermelde tenlastelegging wordt hier overgenomen.|Voorzover in de tenlastelegging taal- en/of schrijffouten voorkomen, verbetert het hof deze.  De verdachte wordt daardoor niet in de verdediging geschaad.|Het vonnis waarvan beroep|Het vonnis waarvan beroep zal worden vernietigd.|Bewijs|Het hof acht wettig en overtuigend bewezen dat de verdachte het tenlastegelegde heeft begaan, met dien verstande dat hij|Ten aanzien van het onder 1 tenlastegelegde:|op 30 april 1997 te Amsterdam opzettelijk [slachtoffer 1] van het leven heeft beroofd, immers heeft verdachte opzettelijk met een vuurwapen op die [slachtoffer 1] geschoten, terwijl hij, verdachte, zich op korte afstand van die [slachtoffer 1] bevond, tengevolge waarvan voornoemde [slachtoffer 1] is overleden;|Ten aanzien van het onder 2 primair tenlastegelegde:|op 30 april 1997 te Amsterdam ter uitvoering van het door verdachte voorgenomen misdrijf om opzettelijk [slachtoffer 2] van het leven te beroven, met dat opzet met een vuurwapen op het lichaam van die [slachtoffer 2] heeft geschoten, terwijl hij, verdachte, zich op een korte afstand van die [slachtoffer 2] bevond.|Hetgeen onder 1 en 2 primair meer of anders is ten laste gelegd, is niet bewezen. De verdachte moet hiervan worden vrijgesproken.|Het hof grondt zijn overtuiging dat de verdachte het bewezengeachte heeft begaan op de feiten en omstandigheden die in de bewijsmiddelen zijn vervat.|Strafbaarheid van het bewezengeachte|Er is geen omstandigheid aannemelijk geworden die de strafbaarheid van het bewezengeachte uitsluit, zodat dit strafbaar is.|Het bewezengeachte levert op:|Ten aanzien van het onder 1 bewezengeachte:|Doodslag.|Ten aanzien van het onder 2 primair bewezengeachte:|Poging tot doodslag.|Strafbaarheid van de verdachte|Er is geen omstandigheid aannemelijk geworden die strafbaarheid van de verdachte uitsluit, zodat de verdachte strafbaar is.|Oplegging van straf|De rechtbank heeft de verdachte veroordeeld tot een gevangenisstraf voor de duur van 12 jarenbij de tenuitvoerlegging waarvan de tijd in verzekering en in voorlopige hechtenis is doorgebracht in mindering dient te worden gebracht.|Tegen voormeld vonnis is namens de verdachte hoger beroep ingesteld.|De advocaat-generaal heeft gevorderd dat de verdachte zal worden veroordeeld tot  een gevangenisstraf voor de duur van 15 jaren met aftrek van de tijd die verdachte in verzekering en in voorlopige hechtenis heeft door gebracht.|Het hof heeft in hoger beroep de op te leggen straf bepaald op grond van de ernst van de feiten en de omstandigheden waaronder deze zijn begaan en gelet op de persoon van de verdachte.|Het hof heeft daarbij in het bijzonder het volgende in beschouwing genomen.|In de nacht van 30 april 1997 heeft verdachte in een drukbezochte discotheek op het Rembrandtplein in Amsterdam van korte afstand geschoten op [slachtoffer 1] en op [slachtoffer 2].|[slachtoffer 1] is zeer kort daarna in het ziekenhuis aan de opgelopen schotverwondingen overleden. Hij is 27 jaar oud geworden|[slachtoffer 2], de acht jaar jongere halfbroer van [slachtoffer 1], is in zijn buik door een kogel getroffen en ernstig gewond geraakt. Zijn leven is gespaard gebleven, maar het letsel aan zijn ruggenwervel is van blijvende aard. De kogel in zijn lichaam is niet verwijderd kunnen worden.|De aanleiding voor de schietpartij is in het duister gebleven. Enkele getuigen hebben verklaard dat er een woordenwisseling aan vooraf is gegaan.|Verdachte heeft geen opening van zaken gegeven.|De dood van [slachtoffer 1] heeft diens nabestaanden onnoemelijk groot verdriet berokkend. [slachtoffer 2] heeft daarbij ook nog het leed van zijn persoonlijk blijvend letsel.|De rechtsorde is door deze gebeurtenissen zeer ernstig geschokt.|Een gevangenisstraf van lange duur is alleszins gerechtvaardigd.|Blijkens een hem betreffend uittreksel uit het Algemeen Documentatieregister van de  Justitiële Documentatiedienst van 18 augustus 2003, is verdachte niet eerder veroordeeld.|Het hof acht, alles afwegende, een gevangenisstraf van na te melden duur passend en geboden.|Vorderingen van de benadeelde partijen; schadevergoedingsmaatregel|[moeder slachtoffer 1] heeft zich overeenkomstig artikel 51b van het Wetboek van Strafvordering in het onderhavige strafproces gevoegd met een vordering tot vergoeding van de schade die zij heeft geleden als gevolg van het aan verdachte onder 1 tenlastegelegde. Zij vordert dat verdachte zal worden veroordeeld tot betaling van een bedrag van € 6607,68. De rechtbank heeft deze vordering geheel toegewezen.|De verdachte heeft deze vordering betwist, door te stellen dat hij zich niet schuldig acht aan het hem tenlastegelegde feit.|Vast is komen te staan dat [moeder slachtoffer 1], de moeder van [slachtoffer 1], als gevolg van het onder 1 bewezengeachte strafbare feit rechtstreeks schade heeft geleden en wel tot het door haar gevorderde bedrag.|De vordering van [moeder slachtoffer 1], zal dan ook volledig worden toegewezen.|Het hof acht termen aanwezig om, als extra waarborg voor de betaling van de vordering van [moeder slachtoffer 1], de verdachte de verplichting op te leggen tot betaling van  € 6607,68  aan de Staat ten behoeve van [moeder slachtoffer 1].|[slachtoffer 2] heeft zich overeenkomstig artikel 51b van het Wetboek van Strafvordering in het onderhavige strafproces gevoegd met een vordering tot vergoeding van de schade die hij heeft geleden als gevolg van het aan verdachte onder 2 tenlastegelegde. Hij vordert dat verdachte zal worden veroordeeld tot betaling van een bedrag van € 4538,-. De rechtbank heeft deze vordering volledig toegewezen.|De verdachte heeft deze vordering betwist, door te stellen dat hij zich niet schuldig acht aan het hem tenlastegelegde feit.|Vast is komen te staan dat [slachtoffer 2] als gevolg van het onder 2 primair bewezengeachte strafbare feit rechtstreeks schade heeft geleden en wel tot het door hem gevorderde bedrag.|De vordering van partij [slachtoffer 2] zal dan volledig worden toegewezen.|Het hof acht termen aanwezig om, als extra waarborg voor de betaling van de vordering van [slachtoffer 2], de verdachte de verplichting op te leggen tot betaling van  € 4538,-  aan de Staat ten behoeve van [slachtoffer 2].|Toepasselijke wettelijke voorschriften|De op te leggen straf en maatregel zijn gegrond op de artikelen 36f, 45, 57 en 287 van het Wetboek van Strafrecht.|Beslissing|Het hof:|Vernietigt het vonnis waarvan beroep en doet opnieuw recht.|Verklaart wettig en overtuigend bewezen dat de verdachte het onder 1 en 2 primair tenlastegelegde heeft begaan zoals hierboven in de rubriek bewijs omschreven.|Verklaart niet wettig en overtuigend bewezen hetgeen de verdachte onder 1 en 2 primair meer of anders is ten laste gelegd en spreekt verdachte daarvan vrij.|Verklaart dat het bewezenverklaarde de hierboven vermelde strafbare feiten oplevert.|Verklaart het bewezenverklaarde strafbaar en ook de verdachte daarvoor strafbaar.|Veroordeelt de verdachte tot een gevangenisstraf voor de duur van 12 (TWAALF) JAREN.|Beveelt dat de tijd, die door de veroordeelde vóór de tenuitvoerlegging van deze uitspraak in verzekering en in voorlopige hechtenis is doorgebracht, bij de tenuitvoerlegging van de opgelegde gevangenisstraf in mindering wordt gebracht.|Wijst toe de vordering van de benadeelde partij [moeder slachtoffer 1] en veroordeelt de verdachte  om tegen een behoorlijk bewijs van kwijting te betalen aan [moeder slachtoffer 1] (wonende te [woonplaats], bankrekeningnummer [nummer]) een bedrag van € 6607,38 (zesenzestighonderdzeven euro en achtendertig eurocent), vermeerderd met de door de benadeelde partij gemaakte en ten behoeve van de tenuitvoerlegging nog te maken kosten, tot aan deze uitspraak begroot nihil.|Legt de verdachte voorts op de verplichting tot betaling aan de Staat van een som gelds, groot     € 6607,38 (zesenzestighonderdzeven euro en achtendertig eurocent), ten behoeve van [moeder slachtoffer 1] voornoemd, bij gebreke van betaling en verhaal te vervangen door hechtenis voor de duur van 132 (honderdtweeëndertig) dagen, met dien verstande dat de toepassing van die hechtenis de hiervoor vermelde verplichting niet opheft.|Bepaalt dat indien (en voorzover) verdachte en/of een ander heeft voldaan aan één van  evenvermelde betalingsverplichtingen, de andere daarmee (in zoverre) komt te vervallen.|Wijst toe de vordering van de benadeelde partij [slachtoffer 2] en veroordeelt de verdachte  om tegen een behoorlijk bewijs van kwijting te betalen aan [slachtoffer 2] (wonende te [woonplaats], bankrekeningnummer [nummer]) een bedrag van € 4538,-(vijfenveertighonderdachtendertig euro), vermeerderd met de door de benadeelde partij gemaakte en ten behoeve van de tenuitvoerlegging nog te maken kosten, tot aan deze uitspraak begroot op nihil.|Legt de verdachte voorts op de verplichting tot betaling aan de Staat van een som gelds, groot     € 4538,- (vijfenveertighonderdachtendertig euro), ten behoeve van [slachtoffer 2] voornoemd, bij gebreke van betaling en verhaal te vervangen door hechtenis voor de duur van 90 (negentig) dagen, met dien verstande dat de toepassing van die hechtenis de hiervoor vermelde verplichting niet opheft.|Bepaalt dat indien (en voorzover) verdachte en/of een ander heeft voldaan aan één van  evenvermelde betalingsverplichtingen, de andere daarmee (in zoverre) komt te vervallen.|Dit arrest is gewezen door de derde meervoudige strafkamer van het gerechtshof te Amsterdam, waarin zitting hadden mrs. Hartsuiker, Splinter-van Kan en Peters, in tegenwoordigheid van mr. Putman, griffier en is uitgesproken op de openbare terechtzitting van dit gerechtshof van 6 oktober 2003.|Mr. Peters is buiten staat dit arrest mede te ondertekenen."
ECLI:NL:GHARN:2011:BT6158,none,Uitspraak,21-002415-10,Strafrecht,Gerechtshof Arnhem,2011-04-05 00:00:00,none,Hoger beroep,none,none,Raad voor de Rechtspraak,2013-04-05 00:00:00,2015-11-16 10:03:00,"Het hof is -anders dan het openbaar ministerie- van oordeel dat een redelijke uitleg van genoemde zin uit de LZV-ontheffing inhoudt dat wanneer de massa van het betreffende voertuig de 60.000 kilogram overschrijdt een strafbaar feit wordt gepleegd en dat een dergelijke overschrijding niet tot gevolg heeft dat de maximaal toegestane massa weer ‘terugvalt’ naar 50.000 kilogram. Dit laatste is echter wel waar de tenlastelegging van is uitgegaan.|De tenlastelegging gaat immers uit van de situatie dat de massa van het samenstel van voertuigen maximaal 50.000 kilogram mocht bedragen, welke met 21.600 kilogram was overschreden. In het onderhavige geval was echter sprake van een vrachtauto met oplegger die een massa van 60.000 kilogram mocht hebben, welke met 11.600 kilogram was overschreden. Hierop ziet de tenlastelegging niet en dat staat aan een bewezenverklaring in de weg.","Sector strafrecht|Parketnummer:	21-002415-10|Uitspraak d.d.:	5 april 2011|TEGENSPRAAK|Arrest van de economische kamer|gewezen op het hoger beroep, ingesteld tegen het vonnis van de economische politierechter in de rechtbank Arnhem van 1 juli 2010 in de strafzaak tegen|[verdachte],|gevestigd te [plaats], [adres].|Het hoger beroep|De verdachte heeft tegen het hiervoor genoemde vonnis hoger beroep ingesteld.|Onderzoek van de zaak|Dit arrest is gewezen naar aanleiding van het onderzoek op de terechtzitting van het hof van 22 maart 2011 en, overeenkomstig het bepaalde bij artikel 422 van het Wetboek van Strafvordering, het onderzoek op de terechtzitting in eerste aanleg.|Het hof heeft kennisgenomen van de vordering van de advocaat-generaal. Deze vordering is na voorlezing aan het hof overgelegd (zie voor de inhoud van de vordering bijlage I). Het hof heeft voorts kennis genomen van hetgeen door verdachte naar voren is gebracht.|Het vonnis waarvan beroep|Het hof zal het vonnis waarvan beroep vernietigen omdat het tot een andere bewijsbeslissing komt en daarom opnieuw rechtdoen.|De tenlastelegging|Aan verdachte is tenlastegelegd dat:|zij op of omstreeks 11 februari 2009, in de gemeente Woerden, in elk geval in Nederland, over de voor het openbaar verkeer openstaande weg, de Rijksweg A12, beroepsvervoer of eigen vervoer heeft verricht met een vrachtauto - trekkend motorrijtuig (gekentekend [kenteken]) met oplegger (gekentekend [kenteken]) met aanhangwagen (gekentekend [kenteken]), ten aanzien waarvan in strijd werd gehandeld met artikel 5.1.2 in verbinding met artikel 5.18.18 van het Voertuigreglement, aangezien die vrachtauto zodanig was beladen dat de totale massa van het samenstel van voertuigen 21.600 kilogram of daaromtrent meer bedroeg dan de toegestane 50.000 kilogram (43% overschrijding).|Indien in de tenlastelegging taal- en/of schrijffouten voorkomen, zijn deze verbeterd. De verdachte is daardoor niet geschaad in de verdediging.|Vrijspraak|Het hof heeft uit het onderzoek ter terechtzitting niet door de inhoud van wettige bewijsmiddelen de overtuiging bekomen dat verdachte het tenlastegelegde heeft begaan, zodat verdachte daarvan behoort te worden vrijgesproken.|Hiertoe overweegt het hof als volgt.|Op 1 april 2009 reed de vrachtauto met oplegger in kwestie van verdachte over de Rijksweg A12. De totale massa van de vrachtauto en oplegger bedroeg 71.600 kilogram.|Op grond van artikel 5.18.18 van het Voertuigreglement mag de totale massa of de som van de aslasten van voertuigen of samenstellen van voertuigen, niet zijnde rijdende werktuigen, niet meer bedragen dan 50.000 kilogram. Verdachte had de maximale massa derhalve overschreden met 21.600 kilogram. Verdachte beschikte echter over een LZV-ontheffing op grond waarvan hij een totale massa van 60.000 kilogram mocht hebben, hetgeen betekent dat sprake was van een overschrijding niet van 21.600 kilogram, doch van 11.600 kilogram.|In de LZV-ontheffing van verdachte staat vermeld dat indien niet wordt voldaan aan de in de ontheffing genoemde bepalingen of de in de bijlage(n) opgenomen beperkingen niet in acht worden genomen, heeft te gelden dat moet worden aangenomen dat zonder ontheffing wordt gereden.|Het openbaar ministerie heeft voornoemde zin zo uitgelegd dat bij overschrijding van de massa van 60.000 kilogram niet is voldaan aan de voorwaarden die aan de ontheffing zijn gesteld en de ontheffing verder geen rol meer speelt, zodat weer uitgegaan moet worden van een maximaal toegestane massa van 50.000 kilogram.|Het hof is -anders dan het openbaar ministerie- van oordeel dat een redelijke uitleg van genoemde zin uit de LZV-ontheffing inhoudt dat wanneer de massa van het betreffende voertuig de 60.000 kilogram overschrijdt een strafbaar feit wordt gepleegd en dat een dergelijke overschrijding niet tot gevolg heeft dat de maximaal toegestane massa weer ‘terugvalt’ naar 50.000 kilogram. Dit laatste is echter wel waar de tenlastelegging van is uitgegaan.|De tenlastelegging gaat immers uit van de situatie dat de massa van het samenstel van voertuigen maximaal 50.000 kilogram mocht bedragen, welke met 21.600 kilogram was overschreden. In het onderhavige geval was echter sprake van een vrachtauto met oplegger die een massa van 60.000 kilogram mocht hebben, welke met 11.600 kilogram was overschreden. Hierop ziet de tenlastelegging niet en dat staat aan een bewezenverklaring in de weg.|BESLISSING|Het hof:|Vernietigt het vonnis waarvan beroep en doet opnieuw recht:|Verklaart niet bewezen dat verdachte het tenlastegelegde heeft begaan en spreekt verdachte daarvan vrij.|Aldus gewezen door|mr B.P.J.A.M. van der Pol, voorzitter,|mr H.W. Koksma en mr L.E.M. Hendriks, raadsheren,|in tegenwoordigheid van mr N.D. Mavus-ten Elshof, griffier,|en op 5 april 2011 ter openbare terechtzitting uitgesproken.|Mr L.E.M. Hendriks is buiten staat dit arrest mede te ondertekenen."
ECLI:NL:CRVB:2012:BW0822,none,Uitspraak,10/6111 WIA,Bestuursrecht|Bestuursrecht; Socialezekerheidsrecht,Centrale Raad van Beroep,2012-04-04 00:00:00,"Cassatie: ECLI:NL:HR:2013:BY6888, Bekrachtiging/bevestiging",Hoger beroep,none,Ziektewet 3,Raad voor de Rechtspraak,2013-04-05 00:00:00,2018-08-26 19:24:16,Afwijzing aanvraag vergoeding vervoer. Het Uwv heeft op goede gronden geconcludeerd dat geen sprake is van een privaatrechtelijke dienstbetrekking en heeft de aanvraag van betrokkene voor een vervoersvoorziening terecht afgewezen.,"10/6111 WIA|Centrale Raad van Beroep|Meervoudige kamer|U I T S P R A A K|op het hoger beroep van:|de Raad van bestuur van het Uitvoeringsinstituut werknemersverzekeringen (appellant),|tegen de uitspraak van de rechtbank Utrecht van 1 oktober 2010, 09/3742 (aangevallen uitspraak),|in het geding tussen:|[betrokkene] (betrokkene)|en|appellant|Datum uitspraak: 4 april 2012|I. PROCESVERLOOP|Appellant heeft hoger beroep ingesteld.|Namens betrokkene heeft mr. J.H.F. de Jong, advocaat, een verweerschrift ingediend.|Het onderzoek ter zitting heeft plaatsgevonden op 22 februari 2012, waar appellant zich heeft laten vertegenwoordigen door A.A.M. Schalkwijk. Betrokkene is in persoon verschenen, bijgestaan door mr. De Jong.|II. OVERWEGINGEN|1.1. De Raad gaat bij zijn beoordeling uit van de volgende feiten en omstandigheden.|1.2. Betrokkene heeft in 1981 een operatie in zijn hoofd ondergaan en is volledig arbeidsongeschikt verklaard. Sedert 1981 is betrokkene voor drie halve dagen per week werkzaam als vakkenvuller bij (rechtsvoorgangers van) Albert Heijn waarvoor hij een geringe vergoeding ontvangt. Hij ontvangt sinds 1994 een uitkering op grond van de Wet arbeidsongeschiktheidsvoorziening militairen (Wamil), berekend naar een mate van arbeidsongeschiktheid van 80 tot 100 %. Vanaf 1981 heeft hij een vergoeding voor woon-werkverkeer en een leefkilometervergoeding ontvangen van (rechtsvoorgangers van) appellant. In verband met de inwerkingtreding van de Wet maatschappelijke ondersteuning (Wmo) is deze vergoeding per 1 januari 2009 ingetrokken. Bij besluit van 28 november 2008 is de toekenning van deze vergoeding uit coulance gecontinueerd tot en met 30 juni 2009.|1.3. Bij besluit van 5 juni 2009 heeft appellant de door betrokkene ingediende aanvraag vergoeding vervoer afgewezen. Bij besluit van 12 november 2009 (bestreden besluit) heeft appellant het bezwaar van betrokkene tegen het besluit van 5 juni 2009 ongegrond verklaard omdat geen sprake was van een dienstbetrekking en betrokkene derhalve geen recht had op voorzieningen als bedoeld in artikel 35 van de Wet werk en inkomen naar arbeidsvermogen (Wet WIA).|Betrokkene heeft tegen het bestreden besluit beroep ingesteld.|2.1. Bij de aangevallen uitspraak heeft de rechtbank het beroep van betrokkene gegrond verklaard, het bestreden besluit vernietigd en appellant opgedragen een nieuw besluit te nemen op het bezwaar van betrokkene. De rechtbank heeft geoordeeld dat sprake is een productieve arbeidsprestatie, waarvoor loon wordt ontvangen en waarbij een gezagsverhouding aanwezig is, zodat sprake is van een dienstbetrekking.|3.1. Appellant heeft (samengevat) in hoger beroep gesteld dat niet is voldaan aan de geldende criteria voor het aannemen van een privaatrechtelijke dienstbetrekking. Van een reële arbeidsprestatie is geen sprake nu betrokkene slechts een beperkt aantal taken uitvoert. De vergoeding van € 0,80 per uur die betrokkene ontvangt is zodanig laag dat niet gesproken kan worden van loon, evenmin is sprake van een gezagsverhouding aangezien betrokkene zelf zijn werktijden mag bepalen en niet verplicht is op het werk te verschijnen als hij dat niet wil. Omdat de werkzaamheden de kenmerken van een privaatrechtelijke dienstbetrekking missen kan aan betrokkene geen vervoersvoorziening worden toegekend.|3.2. Betrokkene heeft in verweer volhard in zijn standpunt dat wel degelijk sprake is van arbeid in dienstbetrekking en dat de aangevallen uitspraak bevestigd dient te worden.|4. De Raad komt tot de volgende beoordeling.|4.1. Wettelijk kader|In artikel 35, eerste lid, van de Wet WIA - voor zover van belang - is bepaald dat appellant aan een persoon met een naar het oordeel van appellant structurele functionele beperking, die arbeid in dienstbetrekking verricht of die arbeid in dienstbetrekking gaat verrichten, op aanvraag voorzieningen kan toekennen die strekken tot behoud, herstel of bevordering van de mogelijkheid tot het verrichten van arbeid.|Artikel 35, tweede lid, van de Wet WIA geeft een limitatieve opsomming van voorzieningen als bedoeld in het eerste lid. Onder a wordt daarbij vermeld: vervoersvoorzieningen die er toe strekken dat de persoon, bedoeld in het eerste lid, zijn werkplek of opleidingslocatie kan bereiken.|Op grond van artikel 8, eerste lid, van de Wet WIA is werknemer in de zin van de Wet WIA de werknemer in de zin van de Ziektewet (ZW).|Ingevolge artikel 3, eerste lid, van de ZW is de werknemer de natuurlijke persoon, jonger dan 65 jaar, die in privaatrechtelijke of in publiekrechtelijke dienstbetrekking staat.|Onder privaatrechtelijke dienstbetrekking moet worden verstaan de burgerrechtelijke arbeidsovereenkomst zoals omschreven in artikel 7:610, eerste lid, van het Burgerlijk Wetboek (BW): De arbeidsovereenkomst is de overeenkomst waarbij de ene partij, de werknemer, zich verbindt in dienst van de andere partij, de werkgever, tegen loon gedurende zekere tijd arbeid te verrichten.|Naar vaste rechtspraak wordt een privaatrechtelijke dienstbetrekking aanwezig geacht indien is voldaan aan drie vereisten: een verplichting tot persoonlijke arbeidsverrichting, een verplichting tot loonbetaling en het bestaan van een gezagsverhouding.|4.2. Voor aanspraak van betrokkene op een voorziening in de zin van artikel 35, eerste lid, van de Wet WIA is, voor zover hier van belang, dan ook vereist dat hij met het verrichten van zijn werkzaamheden als vakkenvuller in een privaatrechtelijke dienstbetrekking heeft gestaan. Anders dan de rechtbank is de Raad van oordeel dat betrokkene hieraan niet voldoet.|4.3. De Raad onderschrijft het oordeel van de rechtbank dat betrokkene persoonlijk arbeid verricht en dat sprake is van een gezagsverhouding nu betrokkene op afgesproken tijden taken uitvoert als vakkenvuller, waarbij hij aanwijzingen kan ontvangen van een leidinggevende. De vergoeding van ongeveer € 0,80 per uur is in vergelijking met het wettelijk minimum loon van € 8,49 (per 1 juli 2009) echter zodanig laag dat niet gesproken kan worden van een reëel loon in verhouding tot de geleverde arbeidsprestatie. Appellant heeft derhalve op goede gronden geconcludeerd dat geen sprake is van een privaatrechtelijke dienstbetrekking en heeft de aanvraag van betrokkene voor een vervoersvoorziening als bedoeld in art 35, tweede lid, van de Wet WIA terecht afgewezen.|5. Gelet op het gestelde in 4.2 en 4.3 slaagt het hoger beroep en dient de aangevallen uitspraak vernietigd te worden.|6. De Raad acht geen termen aanwezig voor een proceskostenveroordeling|III. BESLISSING|De Centrale Raad van Beroep,|Recht doende:|Vernietigt de aangevallen uitspraak;|Verklaart het beroep ongegrond.|Deze uitspraak is gedaan door Ch. van Voorst als voorzitter en J. Riphagen en|J.J.T. van den Corput als leden, in tegenwoordigheid van K.E. Haan als griffier.|De beslissing is uitgesproken in het openbaar  op 4 april 2012.|(get.) Ch. van Voorst.|(get.) K.E. Haan.|Tegen deze uitspraak kunnen partijen binnen zes weken na de datum van verzending beroep in cassatie instellen bij de Hoge Raad der Nederlanden (postbus 20303, 2500 EH ’s-Gravenhage) ter zake van schending of verkeerde toepassing van bepalingen inzake de begrippen werknemer, werkgever, dienstbetrekking en loon.|EK"
ECLI:NL:RBROT:2017:4136,none,Uitspraak,AWB - 16 _ 3028,Bestuursrecht,Rechtbank Rotterdam,2017-05-30 00:00:00,"Hoger beroep: ECLI:NL:CRVB:2018:272, Overig",Eerste aanleg - enkelvoudig,Rotterdam,none,Raad voor de Rechtspraak,2017-05-30 00:00:00,2020-04-17 20:22:17,"De rechtbank stelt vast dat de Raad in de uitspraak van 3 april 2015 (ECLI:NL:CRVB:2015:1064, rechtsoverweging 4.5 en 4.6 van die uitspraak) heeft geoordeeld dat het besluit van 2 maart 2000 rechtens onaantastbaar is geworden. Waarom dit besluit rechtens onaantastbaar is geworden (volgens eiser omdat zijn bezwaar daartegen is ingetrokken door een jurist die hiertoe niet was gemachtigd met het oogmerk om eisers voormalig werkgever te behoeden voor loondoorbetaling tijdens ziekte), is niet relevant (vgl. uitspraak van de Raad van 4 juli 2008, ECLI:NL:CRVB:2008:BD6376). Het besluit van 2 maart 2000 is rechtens onaantastbaar, zodat van de rechtmatigheid van dat besluit moet worden uitgegaan.","Rechtbank Rotterdam|Team Bestuursrecht 1|zaaknummer: ROT 16/3028|uitspraak van de enkelvoudige kamer van 31 mei 2017 in de zaak tussen|[Naam] , te [Plaats] , eiser,|gemachtigde: mr. A.F.M. den Hollander,|en|de Raad van bestuur van het Uitvoeringsinstituut werknemersverzekeringen|, verweerder,|gemachtigde: mr. M.K. Dekker.|Procesverloop|Bij besluit van 13 oktober 2015 (het primaire besluit) heeft verweerder besloten niet terug te komen van het besluit van 2 maart 2000.|Bij besluit van 2 mei 2016 (het bestreden besluit) heeft verweerder het bezwaar van eiser ongegrond verklaard.|Eiser heeft tegen het bestreden besluit beroep ingesteld.|Partijen hebben (nadere) stukken ingediend.|Verweerder heeft een verweerschrift ingediend.|Het onderzoek ter zitting heeft op 23 januari 2017 plaatsgevonden. Eiser is verschenen. Verweerder heeft zich laten vertegenwoordigen door zijn gemachtigde. De rechtbank heeft het onderzoek ter zitting geschorst.|Eisers gemachtigde heeft bij brief van 24 februari 2017 nadere stukken ingezonden.|Het onderzoek ter zitting is voortgezet op 9 maart 2017. Eiser is verschenen, bijgestaan door zijn gemachtigde. Verweerder heeft zich laten vertegenwoordigen door zijn gemachtigde.|Overwegingen|1. Op grond van het dossier stelt de rechtbank vast dat eiser op 15 februari 1999 is uitgevallen voor zijn werk als eerste monteur lichtreclame bij Color Neon B.V. vanwege nek- en armklachten. Bij besluit van 2 maart 2000 is aan eiser met ingang van 14 februari 2000 een uitkering ingevolge de Wet op de arbeidsongeschiktheidsverzekering (WAO) toegekend, berekend naar een mate van arbeidsongeschiktheid van 80 tot 100%. Omdat eiser op dat moment al voor een aantal uren zijn werkzaamheden had hervat, is in het besluit van 2 maart 2000 tevens bepaald dat met toepassing van artikel 44 van de WAO, de WAO-uitkering van eiser wordt betaald naar de arbeidsongeschiktheidsklasse van 35 tot 45%.|2. Eiser heeft in augustus 2015 verweerder verzocht terug te komen van het besluit van 2 maart 2000, omdat zijn voormalig werkgever op 28 februari 2000 aan verweerders arbeidsdeskundige valselijk heeft verklaard dat mede door eisers afwezigheid ook zijn collega op die dag niet volledig productief kon zijn. Dit blijkt volgens eiser uit de door zijn voormalig werkgever op 17 juli 2007 onder ede afgelegde verklaring en uit de door eiser overgelegde groene kaart en werklijsten. Zodoende heeft verweerder ten onrechte een loonwaarde van 60% in plaats van 100% toegekend en in het besluit van 2 maart 2000 onder toepassing van artikel 44 van de WAO aan eiser een WAO-uitkering toegekend.|3. Verweerder heeft bij het primaire besluit besloten om niet terug te komen van het besluit van 2 maart 2000 onder de overweging dat niet is gebleken van nieuwe feiten en omstandigheden waaruit de conclusie kan worden getrokken dat het besluit van 2 maart 2000 onjuist zou zijn.|4. Bij het bestreden besluit heeft verweerder het bezwaar van eiser ongegrond verklaard onder de overweging dat de op 17 juli 2007 door eisers voormalig werkgever afgelegde verklaring geen rol kan spelen bij het besluit van 2 maart 2000 aangezien eiser ook los hiervan destijds had kunnen aanvoeren dat hij alleen werkte en dat de loonwaarde 100% was. De verklaring van 17 juli 2007 betreft een nieuw argument dat eiser ook in het kader van een tegen het besluit van 2 maart 2000 gerichte bezwaarprocedure had kunnen aanvoeren. Bovendien valt volgens verweerder uit die verklaring niet af te leiden dat de loonwaarde zoals die ten tijde van het besluit van 2 maart 2000 is vastgesteld, onjuist zou zijn. Verweerder heeft in dat verband verwezen naar de uitspraak van de Hoge Raad van      8 april 2016 (ECLI:NL:HR:2016:605 en ECLI:NL:PHR:2016:47) waarin is overwogen dat onbestreden is dat aan de door eiser verrichte arbeid op vier dagen een loonwaarde werd toegekend van 60% voordat hij ziek werd. Verweerder heeft voorts verwezen naar de uitspraak van de Centrale Raad van Beroep (de Raad) van 3 april 2015 (ECLI:NL:CRVB:2015:1064) waarin is overwogen dat eiser er niet in is geslaagd om aannemelijk te maken dat hij op 28 maart 2002 persoonlijk een bezwaarschrift heeft afgegeven bij verweerder, naast het bezwaarschrift gedateerd op 28 maart 2002 dat eisers toenmalige gemachtigde heeft verzonden, en hieruit volgt dat het besluit van 2 maart 2000 rechtens onaantastbaar is geworden.|5. Op grond van de stukken in het dossier en het verhandelde ter zitting stelt de rechtbank vast dat eiser in beroep heeft aangevoerd dat:|- de loonwaarde ten behoeve van het besluit van 2 maart 2000 te laag is vastgesteld, zodat verweerder ten onrechte artikel 44 van de WAO heeft toegepast,|- verweerder is uitgegaan van een verkeerde ziekteoorzaak en dat op basis van de juiste ziekteoorzaak geen sprake is van een doorlopend ziekteverzuim van 52 weken,|- eiser de destijds ingediende WAO-aanvraag onder dwang van zijn voormalige werkgever en het voormalige GAK heeft ondertekend,|- eiser in 1999 geen re-integratietraject heeft doorlopen,|- eiser op 22 maart 1999 hersteld is verklaard, hij daarom de wachttijd niet heeft volbracht en ook om die reden geen recht had op een WAO-uitkering.|6.1.|De rechtbank stelt vast dat de Raad in de uitspraak van 3 april 2015 (ECLI:NL:CRVB:2015:1064, rechtsoverweging 4.5 en 4.6 van die uitspraak) heeft geoordeeld dat het besluit van 2 maart 2000 rechtens onaantastbaar is geworden. Waarom dit besluit rechtens onaantastbaar is geworden (volgens eiser omdat zijn bezwaar daartegen is ingetrokken door een jurist die hiertoe niet was gemachtigd met het oogmerk om eisers voormalig werkgever te behoeden voor loondoorbetaling tijdens ziekte), is niet relevant (vgl. uitspraak van de Raad van 4 juli 2008, ECLI:NL:CRVB:2008:BD6376). Het besluit van 2 maart 2000 is rechtens onaantastbaar, zodat van de rechtmatigheid van dat besluit moet worden uitgegaan.|6.2.|Niet in geschil is dat eisers aanvraag een verzoek betreft om terug te komen van het besluit van 2 maart 2000. Nu de afwijzing van verweerder van het verzoek van eiser berust op de overweging (zo leest de rechtbank) dat eiser zijn stellingen, ten bewijze waarvan hij nieuwe stukken heeft ingebracht, eerder had kunnen aanvoeren, moet ervan uit worden gegaan dat verweerder toepassing heeft gegeven aan artikel 4:6 van de Algemene wet bestuursrecht (Awb).|6.3.|Bij uitspraak van 20 december 2016 (ECLI:NL:CRVB:2016:4872) heeft – ook – de Raad zijn rechtspraak over de toetsing door de bestuursrechter van besluiten op een herhaalde aanvraag of een verzoek om terug te komen van een besluit gewijzigd. Indien het bestuursorgaan de herhaalde aanvraag of het verzoek terug te komen van een besluit op inhoudelijke gronden afwijst, dan toetst de bestuursrechter het besluit op die aanvraag of dat verzoek aan de hand van de aangevoerde beroepsgronden als ware dit het eerste besluit over die aanvraag of dat verzoek. Als het bestuursorgaan echter - zoals in het nu ter beoordeling voorliggende geval - toepassing geeft aan artikel 4:6, tweede lid, van de Awb, dan toetst de bestuursrechter aan de hand van de aangevoerde beroepsgronden en eventueel door het bestuursorgaan gevoerd beleid, of het bestuursorgaan zich terecht, en zorgvuldig voorbereid en deugdelijk gemotiveerd op het standpunt heeft gesteld dat er geen nieuw gebleken feiten of veranderde omstandigheden zijn. De rechtbank zal deze wijze van toetsen volgen.|7. De rechtbank is van oordeel dat de op 17 juli 2007 afgelegde verklaring door eisers voormalige werkgever, de door eiser overgelegde werklijsten over 1999 en 2000, de groene kaart van huisarts dr. Wilson, noch de overige door eiser ingebrachte stukken, nieuw gebleken feiten of veranderde omstandigheden zijn als bedoeld in artikel 4:6, eerste lid van de Awb. Niet is gebleken dat eiser de gronden waarop zijn beroep rust niet eerder heeft kunnen aanvoeren. Dat de dochter van eiser, ter onderbouwing van eisers standpunt dat hij eerder is opgekomen tegen het besluit van 2 maart 2000, ter zitting onder ede heeft verklaard dat zij haar vader heeft vergezeld bij het opstellen en persoonlijk afgeven van het bezwaarschrift tegen dat besluit bij het UWV, welke verklaring weinig specifiek is en van welk bezwaarschrift een kopie en een ontvangstbevestiging ontbreken, maakt dit niet anders.|8. Dat verweerder, zoals eiser voorts heeft aangevoerd, zich in het bestreden besluit ten onrechte heeft beperkt tot het ne bis-beoordelingskader en derhalve sprake is van een prematuur besluit, is de rechtbank niet gebleken. De rechtbank ziet geen aanleiding in het benoemen van een onafhankelijk deskundige voor het bepalen van de loonwaarde.|9. Nu verweerder zich terecht op het standpunt heeft gesteld dat geen sprake is van nieuw gebleken feiten of veranderde omstandigheden, dient het beroep van eiser ongegrond te worden verklaard.|10. Voor een proceskostenveroordeling bestaat geen aanleiding.|Beslissing|De rechtbank verklaart het beroep ongegrond.|Deze uitspraak is gedaan door mr. M.V. van Baaren, rechter, in aanwezigheid van|mr.drs. C.M. Steemers, griffier. De beslissing is in het openbaar uitgesproken op 31 mei 2017.|griffier								rechter|Afschrift verzonden aan partijen op:|Rechtsmiddel|Tegen deze uitspraak kan binnen zes weken na de dag van verzending daarvan hoger beroep worden ingesteld bij de Centrale Raad van Beroep."
ECLI:NL:RVS:2019:2071,none,Uitspraak,201609050/2/R2,Bestuursrecht,Raad van State,2019-06-03 00:00:00,none,Vereenvoudigde behandeling,'s-Gravenhage,none,Raad voor de Rechtspraak,2019-06-27 00:00:00,2019-07-03 10:33:17,"Bij besluit van 25 oktober 2016, kenmerk ODH-2016-00099025, heeft het college een vergunning op grond van de Natuurbeschermingswet 1998 (hierna: Nbw 1998) verleend voor de veehouderij [locatie] in Ameide.","201609050/2/R2.|Datum uitspraak: 3 juni 2019|AFDELING|BESTUURSRECHTSPRAAK|Uitspraak na vereenvoudigde behandeling (artikel 8:54 van de Algemene wet bestuursrecht (hierna: de Awb)) in het geding tussen:|Coöperatie Mobilisation for the Environment U.A. en Vereniging Leefmilieu, beide gevestigd te Nijmegen,|appellanten,|en|het college van gedeputeerde staten van Zuid-Holland,|verweerder.|Procesverloop|Bij besluit van 25 oktober 2016, kenmerk ODH-2016-00099025, heeft het college een vergunning op grond van de Natuurbeschermingswet 1998 (hierna: Nbw 1998) verleend voor de veehouderij [locatie] in Ameide.|Tegen dit besluit hebben MOB en Leefmilieu beroep ingesteld.|Overwegingen|1.    Het college heeft bij het bestreden besluit vergunning verleend voor een veehouderij die stikstofdepositie veroorzaakt op stikstofgevoelige natuurwaarden in Natura 2000-gebieden. Het college heeft daarbij toepassing gegeven aan het Programma Aanpak Stikstof 2015-2021 (hierna: PAS) en de daarbij behorende regelgeving die vanaf 1 juli 2015 van kracht is. De vergunning kan volgens het college worden verleend onder verwijzing naar de passende beoordeling die voor het PAS is opgesteld. Met de toepassing en uitvoering van het PAS is volgens het college gewaarborgd dat de stikstofdepositie die de veehouderij zal veroorzaken niet zal leiden tot een aantasting van de natuurwaarden in Natura 2000-gebieden.|2.    De strekking van het beroep is - kort gezegd - dat de vergunning niet kon worden verleend onder verwijzing naar de passende beoordeling die voor het PAS is gemaakt, omdat de passende beoordeling en het PAS niet voldoen aan artikel 6 van de Habitatrichtlijn.|3.    De Afdeling heeft in de uitspraak van 29 mei 2019, ECLI:NL:RVS:2019:1603, geoordeeld dat de passende beoordeling die aan het PAS ten grondslag ligt niet voldoet aan de eisen die uit artikel 6 van de Habitatrichtlijn voortvloeien.|4.    Het voorgaande betekent dat het college de vergunning voor de veehouderij niet kon verlenen onder verwijzing naar de passende beoordeling die voor het PAS is gemaakt. Het bestreden besluit is genomen in strijd met de artikelen 19e en 19f van de Nbw 1998. De overige beroepsgronden behoeven thans geen bespreking.|5.    Het beroep is kennelijk gegrond. Het bestreden besluit dient te worden vernietigd.|6.    De Wet natuurbescherming is van toepassing op het alsnog te nemen besluit op de aanvraag. Omdat de aanvraag betrekking heeft op een veehouderij die gevestigd is in de provincie Utrecht, is het college van gedeputeerde staten van Utrecht thans bevoegd om te beslissen.|7.    Zoals de Afdeling heeft overwogen in de uitspraak van 29 mei 2019, ECLI:NL:RVS:2019:1603, kan het bevoegd gezag voor het alsnog te nemen besluit op de aanvraag niet terugvallen op de eerder gevoerde procedure. Het bevoegd gezag dient eerst een ontwerpbesluit op te stellen en ter inzage te leggen.|8.    Het college dient op na te melden wijze tot vergoeding van de proceskosten te worden veroordeeld.|Beslissing|De Afdeling bestuursrechtspraak van de Raad van State:|I.    verklaart het beroep gegrond;|II.    vernietigt het besluit van het college van gedeputeerde staten van Zuid-Holland van 25 oktober 2016, kenmerk ODH-2016-00099025;|III.    veroordeelt het college van gedeputeerde staten van Zuid-Holland tot vergoeding van bij Coöperatie Mobilisation for the Environment U.A. en Vereniging Leefmilieu in verband met de behandeling van het beroep opgekomen proceskosten tot een bedrag van € 512,00 (zegge: vijfhonderdtwaalf euro), geheel toe te rekenen aan door een derde beroepsmatig verleende rechtsbijstand, met dien verstande dat betaling van genoemd bedrag aan een van hen het bestuursorgaan aan zijn betalingsverplichting heeft voldaan;|IV.    gelast dat het college van gedeputeerde staten van Zuid-Holland aan Coöperatie Mobilisation for the Environment U.A. en Vereniging Leefmilieu het door hen voor de behandeling van het beroep betaalde griffierecht ten bedrage van € 334,00 (zegge: driehonderdvierendertig euro) vergoedt, met dien verstande dat betaling van genoemd bedrag aan een van hen het bestuursorgaan aan zijn betalingsverplichting heeft voldaan.|Aldus vastgesteld door mr. J. Kramer, lid van de enkelvoudige kamer, in tegenwoordigheid van mr. J. Verbeek, griffier.|w.g. Kramer    w.g. Verbeek|lid van de enkelvoudige kamer    griffier|388."
ECLI:NL:RBNNE:2020:3375,none,Uitspraak,C/18/195241/HA ZA 19-222,Civiel recht,Rechtbank Noord-Nederland,2020-09-16 00:00:00,none,Eerste aanleg - enkelvoudig,Groningen,none,Raad voor de Rechtspraak,2020-10-02 00:00:00,2021-01-11 13:50:05,Weens Koopverdrag. Koop van (potentieel) bederfelijke waar bestemd voor export naar Noorwegen. Keurings- en klachtplicht.,"vonnis|RECHTBANK NOORD-NEDERLAND|Afdeling privaatrecht|Locatie Groningen|zaaknummer / rolnummer: C/18/195241 / HA ZA 19-222|Vonnis van 16 september 2020|in de zaak van|de buitenlandse vennootschap|[eiseres]|,|gevestigd te Sannidal, Noorwegen,|eiseres,|advocaat mr. J.W. Both te Kampen,|tegen|1. de vennootschap onder firma|[gedaagde 1]|,|gevestigd te Groningen,|2.|[gedaagde 2]|,|wonende te Groningen,|3.|[gedaagde 3]|,|wonende te Groningen,|gedaagden,|advocaat mr. W.J.Th. Bustin te Veendam.|Partijen zullen hierna [eiseres] en [gedaagden] genoemd worden.|1|De procedure|1.1.|Het verloop van de procedure blijkt uit:|de dagvaarding|de conclusie van antwoord|het tussenvonnis van 19 februari 2020|de conclusie van repliek|de conclusie van dupliek.|1.2.|Ten slotte is vonnis bepaald.|1.3.|De in het tussenvonnis gelaste mondelinge behandeling heeft geen doorgang gevonden als gevolg van de getroffen coronamaatregelen. In plaats daarvan is de procedure schriftelijk voortgezet. De rechtbank ziet in dit stadium van de procedure geen aanleiding om een mondelinge behandeling te gelasten en zal de zaak thans op de stukken afdoen.|2|De feiten|2.1.|In de zomer van 2018 hebben partijen (mondeling) een koopovereenkomst gesloten, op grond waarvan [gedaagden] kuilvoer aan [eiseres] heeft verkocht voor een prijs van € 40,- per baal. De overeenkomst omvat niet het vervoer. [eiseres] werd bij de onderhandelingen vertegenwoordigd door de heer [naam 1] en de heer [naam 2] als tussenpersonen. [eiseres] heeft de door haar gekochte balen op haar beurt (met winst) doorverkocht aan vier van haar vaste afnemers in Noorwegen.|2.2.|Het door [gedaagden] te leveren kuilvoer bevond zich verpakt in een weiland te [plaats] . De tussenpersonen van [eiseres] hebben op enig moment de klamp (ongeveer 220 opeengestapelde balen) bekeken, waarbij alleen de buitenste balen visueel zijn geïnspecteerd en vogelpikschade zichtbaar was.|2.3.|[gedaagden] heeft op 8 en 10 augustus 2018 in totaal 177 balen geladen op vier door [eiseres] voor het transport geregelde trailers. [eiseres] was hier niet bij vertegenwoordigd. De balen met vogelpikschade zijn niet geladen.|2.4.|Het transport naar Noorwegen (rechtstreeks naar de vier afnemers van [eiseres] ) heeft ongeveer drie dagen geduurd. Drie van de vier afnemers hebben na lossing de aan hen geleverde partij geweigerd wegens inferieure kwaliteit van het kuilvoer. Hierna zijn alle 177 balen naar de bedrijfslocatie van [eiseres] gebracht, alwaar zij de balen heeft afgeladen en geïnspecteerd. [eiseres] heeft de weigering van haar afnemers terecht bevonden en hen gecrediteerd voor in totaal NOK 263.760,-. [eiseres] heeft hierna 108 balen voor NOK 73.000,- verkocht en geleverd aan een andere afnemer, en de resterende 69 balen voor NOK 10.000,- aan een tuinbouwbedrijf.|2.5.|Bij e-mail van 17 augustus 2018 heeft [eiseres] gereclameerd bij [gedaagden] , die dezelfde dag afwijzend heeft gereageerd. Bij brief van 12 oktober 2018 heeft de advocaat van [eiseres] [gedaagden] in gebreke gesteld en haar gesommeerd binnen een week de balen van inferieure kwaliteit aan te vullen en aanvullende schadevergoeding te betalen. [gedaagden] heeft niet aan deze sommatie voldaan. In de nadien gevoerde correspondentie tussen partijen en/of hun advocaten is [gedaagden] iedere aansprakelijkheid van de hand blijven wijzen. Bij brief van 7 maart 2019 heeft de advocaat van [eiseres] de koopovereenkomst (ten aanzien van de resterende 69 balen) buitengerechtelijk ontbonden.|3|Het geschil|Het standpunt van [eiseres]|3.1.|vordert  samengevat - hoofdelijke veroordeling van [gedaagden] tot betaling van € 28.595,-, vermeerderd met rente en kosten. Hieraan legt [eiseres] het volgende ten grondslag.|3.2.|[eiseres] doet een beroep op ontbinding van de koopovereenkomst op grond van artikel 6:265 BW. De geleverde balen beantwoordden volgens haar niet aan de overeenkomst omdat deze - mede gelet op de zaak en de mededelingen die de verkoper over de balen heeft gedaan - niet de eigenschappen bezitten die [eiseres] op grond van de overeenkomst mocht verwachten. Hiertoe voert [eiseres] aan dat haar tussenpersonen uitdrukkelijk aan [gedaagden] te kennen hebben gegeven dat zij belang had bij goede kwaliteit kuilvoer, wat betekent dat droog voer geleverd zou worden, voorzien van plastic en zonder schades. Afgesproken is dat [gedaagden] persoonlijk aanwezig zou zijn bij het sorteren en het laden van de balen op de trailers, omdat namens [eiseres] niemand aanwezig kon zijn. De afnemers van [eiseres] hebben de voor hen bestemde partij geweigerd omdat balen gescheurd waren en het kuilvoer (te) verzadigd van vocht en onderhevig aan een rottingsproces. De geleverde balen zijn kortom volstrekt ongeschikt om te dienen als voorraad koeienvoeder. Als bewijs heeft [eiseres] verklaringen en foto's van haar afnemers overgelegd, een rapport van de Noorse autoriteit Mattilsynet en een verklaring van een ervaringsdeskundige.|3.3.|Omdat het transport maar een paar dagen in beslag heeft genomen, is de enkele mogelijke verklaring dat ófwel de balen ten tijde van het laden op de trailers beschadigd waren, ófwel dat het kuilvoer toen al van inferieure kwaliteit was. In veel balen zaten scheuren van 30 tot 100 centimeter die met wit plakband waren dichtgeplakt. Achteraf heeft [eiseres] vernomen dat de trailers overbeladen waren doordat de balen aanzienlijk zwaarder waren dan normaal, wat erop duidt dat het kuilvoer toen al verzadigd van vocht was. Bovendien zijn naderhand op het weiland in [plaats] 40 achtergebleven balen van goede kwaliteit gesignaleerd, zodat [eiseres] het ervoor houdt dat [gedaagden] bewust slechte balen heeft uitgesorteerd en geleverd.|3.4.|[eiseres] vordert vergoeding van de door haar geleden en aan [gedaagden] toe te rekenen schade op grond van artikel 6:277 BW en/of artikel 6:74 BW. Bij correcte nakoming zou zij na doorverkoop een resultaat hebben gehad van € 8.064,-, welke winst zij nu is misgelopen. Bovendien heeft [eiseres] extra kosten moeten maken (wegens de retourvrachten, de handlingkosten en herpakkingskosten) waardoor zij nu een verlies van € 18.940,- heeft gehad. De totale schade begroot zij op een bedrag van|(€ 8.064,- + € 19.940,- =) € 27.004,-. Tot slot maakt [eiseres] aanspraak op buitengerechtelijke kosten ad € 1.095,- conform het 'beleid BIK' en de vertaalkosten ad € 496,-. De vennoten van [gedaagden] zijn op grond van de wet hoofdelijk aansprakelijk.|3.5.|Naar aanleiding van het door [gedaagden] gevoerde verweer, stelt [eiseres] zich op het standpunt dat alleen 'gewoon' Nederlands recht op de koopovereenkomst van toepassing is. Het Weens Koopverdrag (CISG) kan volgens haar niet worden toegepast, omdat [gedaagden] volgens diens eigen stellingen niet wist zaken te zullen doen met een in Noorwegen gevestigde (zakelijke) relatie en dus niet voldaan is aan het bekendheidsvereiste van artikel 1 lid 2 CISG. Overigens is [eiseres] van mening dat haar tussenpersonen wel degelijk direct kenbaar hebben gemaakt dat het kuilvoer bestemd was voor export naar Noorwegen.|3.6.|Voor het geval het Weens Koopverdrag wel van toepassing is, stelt [eiseres] zich op het standpunt dat er sprake is van een wezenlijke tekortkoming die een ontbindingsrecht van [eiseres] als benadeelde kopende partij met zich brengt (artikel 49 CISG). De balen beantwoordden niet aan de overeenkomst omdat zij niet geschikt zijn voor het doeleinde waarvoor zij (gewoonlijk) zouden worden gebruikt, namelijk als voorraad koeienvoeder (artikel 35 CISG). Het was voor iedereen duidelijk dat het kuilvoer zou worden ingezet als voorraad koeienvoeder, zodat [gedaagden] (impliciet) gegarandeerd heeft dat de balen daarvoor geschikt waren. De balen voldeden al niet aan de overeenkomst tijdens het laden, het tijdstip waarop het risico op [eiseres] overging (artikel 36 CISG). [gedaagden] dient de volledige schade inclusief de gederfde winst aan [eiseres] te vergoeden (artikel 47 CISG). [gedaagden] wist als geen ander dat kuilvoer (ook) in Noorwegen een schaars goed was.|3.7.|[eiseres] betwist dat haar tussenpersonen de balen hebben goedgekeurd of geaccepteerd. De balen stonden in het weiland op een kluitje op elkaar, waardoor alleen de buitenste ring kon worden gezien. Afgesproken was dat [eiseres] bij het laden niet vertegenwoordigd zou zijn. Hierdoor is zij echter niet rechteloos geworden. Het eerste moment waarop zij redelijkerwijs heeft kunnen klagen, was na de lossing bij haar afnemers. [eiseres] heeft direct gereclameerd naar aanleiding van de ontvangen klachten. [eiseres] heeft dan ook tijdig geklaagd (artikel 38 CISG). Ook heeft [eiseres] tijdig een beroep op ontbinding van de overeenkomst gedaan. Aanvankelijk heeft [eiseres] geprobeerd om tot een oplossing met [gedaagden] te komen, maar toen bleek dat [gedaagden] geen kant op wilde, heeft zij de overeenkomst (gedeeltelijk) ontbonden.|Het standpunt van [gedaagden]|3.8.|[gedaagden] voert verweer dat strekt tot afwijzing van de vorderingen.|3.9.|[gedaagden] stelt de met [eiseres] gemaakte afspraken volledig te zijn nagekomen. Toen [naam 2] contact opnam, heeft [gedaagden] 200-250 balen kuilvoer in het weiland te [plaats] aangeboden. Iemand anders (naar later bleek: [naam 1] ) is de partij toen gaan bekijken. De partij is verkocht 'zoals die in het weiland stond'; er zijn geen garanties of anderszins toezeggingen over de kwaliteit van het kuilvoer gedaan. Afgesproken is dat vier vrachtwagens met 48 balen (in totaal 192 balen) zouden worden geleverd voor een prijs van € 40,- per pak; de koper zou het transport regelen en [gedaagden] het laden.|3.10.|Het Weens Koopverdrag (CISG) is van toepassing, aangezien Nederland en Noorwegen beide zijn aangesloten bij dit verdrag en partijen de werking van het verdrag niet hebben uitgesloten.|3.11.|Dat betekent in de eerste plaats dat ontbinding alleen mogelijk als er sprake is van een wezenlijke tekortkoming (artikel 49 CISG). Hiervan is geen sprake. [gedaagden] betwist dat de balen kuilvoer vóór het transport kwaliteitsgebreken vertoonden. Uit foto's die tijdens het laden zijn gemaakt (productie 27 bij de conclusie van antwoord) blijkt dat er geen gescheurde of aan elkaar geplakte balen zijn geladen; de balen waren gaaf en onbeschadigd. Vocht in kuilvoer levert geen wezenlijke tekortkoming op, integendeel een relatief hoog vochtigheidsgehalte is juist een eigenschap van kuilvoer. [eiseres] heeft kortom exact geleverd gekregen wat zij heeft gekocht. Het merendeel van de balen is (uiteindelijk) ook doorverkocht als dierenvoeding voor het dubbele van de aanschafprijs, dus daar daarmee staat de (commerciële) geschiktheid eigenlijk wel vast.|3.12.|[gedaagden] betwist dat uit het rapport van [naam 3] het tegendeel kan worden afgeleid; de controle - nog daargelaten dat niet blijkt op welke datum deze is uitgevoerd en dat het om balen van [gedaagden] ging - had enkel betrekking op de naleving door [eiseres] van de voorschriften voor diervoederhygiëne.|3.13.|[eiseres] heeft niet binnen redelijke termijn na ontdekking van de (vermeende) tekortkoming de overeenkomst ontbonden, zodat het recht daartoe is komen te vervallen (artikel 49 CISG). Volgens de eigen stellingen van [eiseres] heeft zij in elk geval bij aankomst van de balen op haar bedrijfslocatie in Noorwegen de (vermeende) wezenlijke tekortkoming ontdekt, maar niet eerder dan 7 maart 2019 heeft zij een beroep op ontbinding gedaan. Dat is te laat.|3.14.|Het risico (van schade) is op [eiseres] overgegaan toen [gedaagden] de balen op de afgesproken plaats heeft afgegeven aan de door [eiseres] ingeschakelde vervoerder (artikel 67 CISG). Het vervoer behoorde niet tot de overeenkomst. [eiseres] had de balen vóór het transport moeten keuren. De tussenpersonen van [eiseres] hebben enkele dagen vóór het transport de balen gecontroleerd en geïnspecteerd, waarna zij alleen aangegeven hebben dat de bovenste balen met vogelpikschade niet acceptabel waren. Die bovenste balen zijn dan ook niet geleverd. Over de kwaliteit van de overige balen is niet geklaagd; de tussenpersonen hebben ook niet gevraagd om de rest van de klamp balen te mogen zien (artikel 38 CISG).|3.15.|[gedaagden] betwist gemotiveerd (de omvang van) de door [eiseres] gestelde schade. [gedaagden] stelt niet te hebben geweten dat [eiseres] de balen tegen 'woekerprijzen' zou doorverkopen aan partijen in het buitenland; zij wist überhaupt niet dat [eiseres] de balen zou doorverkopen. In elk geval de winstderving komt niet voor vergoeding in aanmerking, omdat die schade bij het sluiten van de overeenkomst (redelijkerwijs) niet te voorzien was (artikel 74 CISG). Ook de overige schadeposten worden betwist.|4|De beoordeling|4.1.|Deze zaak betreft een internationaal geval, aangezien [eiseres] in Noorwegen is gevestigd. Daarom dient de rechtbank eerst haar bevoegdheid (rechtsmacht) en het toepasselijk recht te bepalen. Partijen hebben geen forumkeuze gemaakt. [gedaagden] is in Nederland (Groningen) gevestigd. Op grond van artikel 4 lid 1 Brussel I|bis|-Vo|jo. artikel 99 Rv is daarom deze rechtbank bevoegd. Partijen hebben ook geen rechtskeuze gemaakt. [gedaagden] is de verkoper. Op grond van artikel 4 lid 1 onder a Rome I- Vo|is daarom Nederlands recht van toepassing. Dit alles is tussen partijen overigens niet in geschil.|4.2.|Slechts ter discussie staat of ook het Weens Koopverdrag (CISG)|, dat als uniform kooprecht deel uitmaakt van het Nederlands recht, van toepassing is. De rechtbank overweegt als volgt. Omdat beide partijen zijn gevestigd in een verdragsstaat en de overeenkomst roerende zaken als onderwerp heeft is het Weens Koopverdrag van toepassing (artikel 1 lid 1 onder a CISG). Partijen hebben de toepasselijkheid van het Weens Koopverdrag niet uitgesloten. [eiseres] heeft aangevoerd dat het Weens Koopverdrag niet van toepassing is omdat [gedaagden] ten tijde van het sluiten van de koopovereenkomst niet zou hebben geweten met een buitenlandse partij zaken te doen (artikel 1 lid 2 CISG). [eiseres] kan hier niet in gevolgd worden. [gedaagden] stelt dat het haar bekend was dat het kuilvoer niet voor [naam 2] en [naam 1] bestemd was, maar voor export naar Noorwegen. [eiseres] gaat daar zelf ook vanuit. De rechtbank ziet een en ander bevestigd in de door [eiseres] als productie 27 overgelegde schriftelijke verklaring van [naam 1] , waarin hij verklaart: ""|Ik ben er zelf bij geweest toen [naam 2] in het tweede telefoongesprek tegen [gedaagden] kenbaar maakte dat bij hen stond de persoon die balen wilde kopen voor uitvoer naar Noorwegen (ik dus).|"" Dat [gedaagden] toen mogelijk nog niet wist dat [eiseres] haar wederpartij was, doet er niet aan af dat zij wel wist met een buitenlandse partij zaken te doen. De rechtbank zal dan ook aan de hand van het Weens Koopverdrag oordelen over de toewijsbaarheid van de vordering van [eiseres] .|4.3.|De kern van het geschil tussen partijen gaat over de vraag of [gedaagden] (wezenlijk) is tekortgeschoten in de nakoming van haar uit de koopovereenkomst voortvloeiende verbintenis tot levering van kuilvoer. Het ter zake gemaakte verwijt van [eiseres] dat het kuilvoer tijdens het laden op de trailers in Nederland al van inferieure kwaliteit was, dan wel dat het kuilvoer verpakt was in beschadigd plastic waardoor dit verloren is gegaan tijdens het transport naar Noorwegen, stuit naar het oordeel van de rechtbank af op het door [eiseres] niet in acht nemen van de keurings- en klachtplicht die op haar rustte. Hiertoe overweegt de rechtbank het volgende.|4.4.|De koper moet de zaken binnen een, gelet op de omstandigheden, zo kort mogelijke termijn (doen) keuren (artikel 38 CISG). Voorts verliest de koper het recht zich erop te beroepen dat de zaken niet aan de overeenkomst beantwoorden, indien hij niet binnen een redelijke termijn nadat hij dit heeft ontdekt of had behoren te ontdekken de verkoper hiervan in kennis stelt, onder opgave van de aard van de tekortkoming (artikel 39 CISG). Deze klachttermijn vangt aan op het moment dat de koper de non-conformiteit heeft ontdekt of had moeten ontdekken.|4.5.|Nu de overeenkomst niet het vervoer omvatte en uit de stellingen van partijen volgt dat kuilvoer aan bederf onderhevig is wanneer geen - adequate - maatregelen zijn getroffen om het fermentatieproces stil te leggen, in casu door het luchtdicht te verpakken in (onbeschadigd) plastic, rustte op [eiseres] de verplichting om het kuilvoer vóór het transport te (doen) keuren (artikel 38 CISG). [eiseres] kan niet gevolgd worden in haar stelling dat partijen hebben afgesproken dat dat [eiseres] bij het laden niet aanwezig zou zijn, zodat de keuring op zijn vroegst bij lossing in Noorwegen mocht plaatsvinden. De rechtbank begrijpt dat de stelling van [eiseres] berust op de (vooronder)stelling dat zij erop mocht vertrouwen dat alleen goede balen zouden worden geleverd, omdat [gedaagden] persoonlijk het laden zou verzorgen. Voor zover een dergelijk vertrouwen al gerechtvaardigd was, deed dit echter niet af aan de op [eiseres] rustende keuringsplicht.|4.6.|Vast staat dat [eiseres] het kuilvoer niet vóór het transport heeft gekeurd of doen keuren. Weliswaar hebben de tussenpersonen op enig moment het weiland te [plaats] bezocht, maar zij hebben toen alleen de buitenste balen geïnspecteerd; vast staat dat de buitenste balen met vogelpikschade niet naar Noorwegen zijn getransporteerd. Bij het laden van de balen op de trailers op 8 en 10 augustus 2018 is [eiseres] niet vertegenwoordigd geweest, hetgeen voor haar rekening en risico komt. De stelling van [eiseres] dat een keuring heeft plaatsgevonden op de plaats van bestemming (door haar eigen afnemers c.q. na doorlevering op haar eigen bedrijfslocatie in Noorwegen), kan haar niet baten. Immers, op grond artikel 38 lid 2 CISG kan de keuring slechts worden uitgesteld tot na aankomst van de zaken op hun plaats van bestemming in die gevallen waarin de overeenkomst tevens het vervoer van de zaken omvat. Dat is hier niet aan de orde.|4.7.|Vervolgens dient de vraag te worden beantwoord of [eiseres] tijdig [gedaagden] in kennis heeft gesteld van de beweerdelijke non-conformiteit (artikel 39 CISG). De stelplicht en de bewijslast dat de koper tijdig en op de juiste wijze aan de klachtplicht heeft voldaan, rust op de koper, in casu [eiseres] . De duur van de klachttermijn hangt af van de omstandigheden van het geval, in het bijzonder van de aard van de geleverde zaken. De rechtbank is van oordeel dat de onderhavige omstandigheden noopten tot een korte reclametermijn, waarbij [eiseres] terstond dan wel onverwijld na aflevering van het kuilvoer had moeten reclameren. Daartoe is onder meer redengevend dat het in casu gaat om balen die aan bederf onderhevig kunnen zijn indien deze niet onder de juiste condities zijn verpakt en vervoerd. Hierbij dient mede in aanmerking te worden genomen dat artikel 39 CISG onder meer beoogt de verkoper in staat te stellen om zelf de klachten te onderzoeken en bewijs te verzamelen over een gestelde non-conformiteit. Een korte klachttermijn klemt in de onderhavige omstandigheden temeer, nu bij gebreke daarvan (tegen)bewijslevering ter zake de gestelde non-conformiteit of ontbreken van causaal verband zou worden bemoeilijkt.|4.8.|Gesteld noch gebleken is dat de beweerdelijke non-conformiteit bij keuring vóór het transport niet had kunnen worden ontdekt. De rechtbank is van oordeel dat [eiseres] in elk geval had kunnen ontdekken dat - indien haar door [gedaagden] betwiste stellingen daaromtrent juist zouden zijn - in veel balen scheuren van 30-100 centimeter zaten die met wit plakband waren dichtgeplakt. Een dergelijke ontdekking had naar het oordeel van de rechtbank vervolgens aanleiding moeten zijn om nader onderzoek in te stellen naar de inhoud van de balen, dus het kuilvoer zelf, omdat uit de stellingen van partijen volgt dat een eenmaal geopend pak slechts enkele dagen houdbaar is. Derhalve is de klachttermijn aangevangen op het moment dat [eiseres] deze keuring had behoren uit te voeren, te weten vóór het transport naar Noorwegen (op 8 en 10 augustus 2018) waarbij de gestelde non-conformiteit ontdekt had kunnen worden. [eiseres] heeft op 17 augustus 2018 geklaagd over (een of meer van) de geleverde partijen kuilvoer. Dit is 7-9 dagen na het moment waarop de balen in Nederland geladen zijn en 4-6 dagen na het moment waarop deze in Noorwegen gelost zijn. De rechtbank is van oordeel dat [eiseres] hiermee in de gegeven omstandigheden een redelijke klachttermijn heeft overschreden. Dit klemt te meer omdat vervolgens niet eerder dan 12 oktober 2018 een sommatie is gevolgd.|4.9.|Uit het voorgaande volgt dat de vorderingen van [eiseres] reeds op het niet in acht nemen van de op haar rustende keurings- en klachtplicht afstuiten. Gelet hierop kunnen de overige stellingen van partijen, in het bijzonder over de vraag of er sprake is van een wezenlijke tekortkoming, onbesproken blijven.|4.10.|[eiseres] zal als de in het ongelijk gestelde partij in de proceskosten worden veroordeeld. De kosten aan de zijde van [gedaagden] worden begroot op:|- griffierecht	€	1.992,00|- salaris advocaat|1.390,00|(2,0 punten × tarief € 695,00)|Totaal	€ 	3.382,00|5|De beslissing|De rechtbank|5.1.|wijst de vorderingen af;|5.2.|veroordeelt [eiseres] in de proceskosten, aan de zijde van [gedaagden] tot op heden begroot op € 3.382,00, te vermeerderen met de wettelijke rente als bedoeld in artikel 6:119 BW over dit bedrag met ingang van de vijftiende dag na betekening van dit vonnis tot de dag van volledige betaling;|5.3.|verklaart dit vonnis wat betreft de kostenveroordeling uitvoerbaar bij voorraad.|Dit vonnis is gewezen door mr. M. Sanna en in het openbaar uitgesproken op 16 september 2020.|Verordening (EU) nr. 1215/2012 van het Europees Parlement en de Raad van 12 december 2012 betreffende de rechterlijke bevoegdheid, de erkenning en de tenuitvoerlegging van beslissingen in burgerlijke en handelszaken|Verordening (EG) nr. 593/2008 van het Europees Parlement en de Raad van 17 juni 2008 inzake het recht dat van toepassing is op verbintenissen uit overeenkomst|Verdrag der Verenigde Naties inzake internationale koopovereenkomsten betreffende roerende zaken|750"
